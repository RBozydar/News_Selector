[
{"id": "951005", "url": "https://www.tvn24.pl/kultura-styl,8/stevie-wonder-oglasza-ze-bedzie-mial-przeszczep-nerki,951005.html", "date": "2019-07-08", "time": "15:26:58", "title": "Stevie Wonder rozwiewa plotki. \"B\u0119d\u0119 mia\u0142 przeszczep nerki\"", "lead": "W czasie sobotniego koncertu w londy\u0144skim Hyde Parku 69-letni Stevie Wonder og\u0142osi\u0142, \u017ce czeka na przeszczep nerki. Operacja odb\u0119dzie si\u0119 we wrze\u015bniu, muzyk ma ju\u017c dawc\u0119. \"Czuj\u0119 si\u0119 dobrze\" - uspokoi\u0142 fan\u00f3w, zaznaczaj\u0105c \u017ceby nie s\u0142uchali plotek na temat jego zdrowia.", "text": "W czasie sobotniego koncertu w londy\u0144skim Hyde Parku 69-letni Stevie Wonder og\u0142osi\u0142, \u017ce czeka na przeszczep nerki. Operacja odb\u0119dzie si\u0119 we wrze\u015bniu, muzyk ma ju\u017c dawc\u0119. \"Czuj\u0119 si\u0119 dobrze\" - uspokoi\u0142 fan\u00f3w, zaznaczaj\u0105c \u017ceby nie s\u0142uchali plotek na temat jego zdrowia. || W sobot\u0119 6 lipca 69-letni Stevie Wonder zagra\u0142 koncert w ramach festiwalu \"Barclaycard presents British Summer Time\" w londy\u0144skim Hyde Parku. Po wykonaniu hitu \"Superstition\" muzyk zwr\u00f3ci\u0142 si\u0119 do swoich fan\u00f3w. || - A wi\u0119c wydarzy si\u0119 nast\u0119puj\u0105ca rzecz: b\u0119d\u0119 mie\u0107 operacj\u0119. B\u0119d\u0119 mie\u0107 przeszczep nerki we wrze\u015bniu tego roku - wyzna\u0142 Wonder. || - Czuj\u0119 si\u0119 dobrze i mam ju\u017c dawc\u0119. Przyszed\u0142em tu, \u017ceby przekaza\u0107 wam moj\u0105 mi\u0142o\u015b\u0107 i podzi\u0119kowa\u0107 za wasz\u0105. Nie s\u0142uchajcie plotek. Powiedzia\u0142em wam, jaka jest prawda - zaznaczy\u0142 muzyk. || Wonder odni\u00f3s\u0142 si\u0119 tym samym do informacji, jakie obieg\u0142y ameryka\u0144skie media pod koniec czerwca. Jedna ze stacji radiowych przekaza\u0142a wtedy, \u017ce muzyk cierpi na niewydolno\u015b\u0107 nerki, w zwi\u0105zku z czym poddaje si\u0119 dializom. || Z kolei portal \"Detroit Free Press\", powo\u0142uj\u0105c si\u0119 na w\u0142asne \u017ar\u00f3d\u0142a, pisa\u0142 \u017ce Wonder \"zmaga si\u0119 z powa\u017cnym, ale uleczalnym problemem zdrowotnym\" oraz \u017ce \"w trasy rusza z ekip\u0105 medyczn\u0105\". || Jak donosi BBC, przed wrze\u015bniow\u0105 operacj\u0105 Wonder zagra jeszcze trzy koncerty. || Stevie Wonder to legenda ameryka\u0144skiej sceny muzycznej. 69-latek jest soulowym piosenkarzem, kompozytorem, autorem piosenek i producentem muzycznym. || Gra m. in. na fortepianie, perkusji i gitarze basowej. Zadebiutowa\u0142 w wieku dziewi\u0119ciu lat i od tamtej pory zdoby\u0142 25 nagr\u00f3d Grammy, co czyni go jednym z najcz\u0119\u015bciej nagradzanych artyst\u00f3w na \u015bwiecie. || Wonder jest niewidomy od urodzenia. || Zobacz te\u017c: ", "autor": "mbl", "source": "BBC, CNN, Detroit Free Press"},
{"id": "951041", "url": "https://www.tvn24.pl/wiadomosci-z-kraju,3/chorzy-na-eb-dostana-opatrunki-i-zestawy-terapeutyczne-za-darmo,951041.html", "date": "2019-07-08", "time": "15:43:00", "title": "Chorzy na p\u0119cherzowe oddzielanie si\u0119 nask\u00f3rka maj\u0105 dosta\u0107 zestawy terapeutyczne za darmo", "lead": "Do ka\u017cdego chorego na p\u0119cherzowe oddzielanie si\u0119 nask\u00f3rka indywidualnie dotrzemy i ka\u017cdy dostanie zestaw terapeutyczny. Sfinansuje to Narodowy Fundusz Zdrowia - poinformowa\u0142 w poniedzia\u0142ek minister zdrowia \u0141ukasz Szumowski. W resorcie trwa spotkanie z przedstawicielami cierpi\u0105cych na EB. Minister zapowiedzia\u0142 nowelizacj\u0119 ustawy refundacyjnej. - W ci\u0105gu dw\u00f3ch tygodni chcia\u0142bym, \u017ceby to ju\u017c by\u0142o gotowe - doda\u0142.", "text": "Do ka\u017cdego chorego na p\u0119cherzowe oddzielanie si\u0119 nask\u00f3rka indywidualnie dotrzemy i ka\u017cdy dostanie zestaw terapeutyczny. Sfinansuje to Narodowy Fundusz Zdrowia - poinformowa\u0142 w poniedzia\u0142ek minister zdrowia \u0141ukasz Szumowski. W resorcie trwa spotkanie z przedstawicielami cierpi\u0105cych na EB. Minister zapowiedzia\u0142 nowelizacj\u0119 ustawy refundacyjnej. - W ci\u0105gu dw\u00f3ch tygodni chcia\u0142bym, \u017ceby to ju\u017c by\u0142o gotowe - doda\u0142. || Od 1 lipca - za spraw\u0105 nowej listy refundacyjnej - koszt specjalnych opatrunk\u00f3w, kt\u00f3re zmniejszaj\u0105 cierpnie chorych na EB, czyli p\u0119cherzowe oddzielanie si\u0119 nask\u00f3rka niemal si\u0119 podwoi\u0142. || Uderza to w grup\u0119 pacjent\u00f3w, kt\u00f3rym nieustannie schodzi sk\u00f3ra, a ich cia\u0142o jest jak \u017cywa rana. Na opatrunki wydaj\u0105 tysi\u0105ce z\u0142otych miesi\u0119cznie. || Spraw\u0105 zaj\u0119\u0142o si\u0119 ministerstwo zdrowia po apelu m.in.  || Choroba powoduje u Krzysia b\u00f3l nawet przy delikatnym dotyku. Jedynym  sposobem na ul\u017cenie mu w cierpieniu jest pokrywanie jego cia\u0142a  specjalnymi opatrunkami, kt\u00f3rych zu\u017cywa oko\u0142o tysi\u0105ca miesi\u0119cznie.  Ca\u0142o\u015b\u0107 leczenia ka\u017cdego miesi\u0105ca to teraz koszt oko\u0142o sze\u015bciu tysi\u0119cy  z\u0142otych. Od 1 lipca ta kwota mia\u0142a si\u0119 zwi\u0119kszy\u0107. || O godz. 14 w poniedzia\u0142ek rozpocz\u0119\u0142o si\u0119 w tej sprawie spotkanie w Ministerstwie Zdrowia. Pojawili si\u0119 na nim chorzy na EB oraz rodzice chorych na nie dzieci. || W trakcie spotkania minister zdrowia \u0141ukasz Szumowski wyszed\u0142 na kilka minut do dziennikarzy i poinformowa\u0142 o najwa\u017cniejszych ustaleniach resortu. || - Ka\u017cdy z pacjent\u00f3w wymaga troszk\u0119 innego zestawu \u015brodk\u00f3w opatrunkowych, od\u017cywek, innych \u015brodk\u00f3w i lek\u00f3w, w zwi\u0105zku z tym chcieliby\u015bmy, \u017ceby ta lista produkt\u00f3w, kt\u00f3rych potrzebuj\u0105 rodziny i pacjenci by\u0142a kompletna i \u017ceby\u015bmy mogli zaproponowa\u0107 tym pacjentom opiek\u0119 kompleksow\u0105, to znaczy, \u017ceby dostali wszystkie potrzebne do funkcjonowania, do \u017cycia, do leczenia tej ci\u0119\u017ckie choroby produkty - t\u0142umaczy\u0142. || - Powo\u0142ujemy nieformalny zesp\u00f3\u0142 z\u0142o\u017cony z pacjent\u00f3w oraz z Narodowego Funduszu Zdrowia i z ministerstwa, kt\u00f3ry w ci\u0105gu najbli\u017cszych dni tak\u0105 list\u0119 ma opracowa\u0107 - doda\u0142 Szumowski. || - Pami\u0119tajmy, \u017ce tych pacjent\u00f3w, kt\u00f3rzy korzystaj\u0105 w du\u017cym stopniu z refundacji w zakresie \u015brodk\u00f3w opatrunkowych jest oko\u0142o 100 w Polsce, w zwi\u0105zku z tym to jest bardzo w\u0105ska grupa i do ka\u017cdego indywidualnie dotrzemy i ka\u017cdy indywidualnie dostanie zestaw terapeutyczny, kt\u00f3ry jest mu potrzebny a Narodowy Fundusz Zdrowia to sfinansuje - poinformowa\u0142 minister. Doprecyzowa\u0142, \u017ce produkty chorzy otrzymaj\u0105 za darmo. || - Po to ten zesp\u00f3\u0142 (powstanie - red.), \u017ceby ten katalog nie tylko obejmowa\u0142 opatrunki, ale ig\u0142y i od\u017cywki - przekaza\u0142. || Jak poinformowa\u0142, chory ma by\u0107 zaopatrzony w taki zestaw podczas wizyty lekarskiej. || - To jest rozwi\u0105zanie, kt\u00f3re pozwoli nam przeprowadzi\u0107 p\u00f3\u017aniej ju\u017c nowelizacj\u0119 ustawy refundacyjnej, gdzie te mechanizmy b\u0119d\u0105 uwzgl\u0119dnione. (...) W ci\u0105gu dw\u00f3ch tygodni chcia\u0142bym, \u017ceby to ju\u017c by\u0142o gotowe. To jest przeprowadzenie niezb\u0119dnych akt\u00f3w prawnych, kontakt z lekarzami, z o\u015brodkami, kt\u00f3re lecz\u0105 pacjent\u00f3w i opracowanie listy tych produkt\u00f3w przez samych pacjent\u00f3w wsp\u00f3lnie z NFZ i ministerstwem - przekaza\u0142. || Ch\u0119\u0107 spotkania w tej sprawie z osobami skupiaj\u0105cymi pacjent\u00f3w chorych na EB  || Chorzy na EB t\u0142umaczyli, \u017ce zamienniki opatrunk\u00f3w s\u0105 w wielu przypadkach nieskuteczne. || - Blizna goi si\u0119 a\u017c do jednego roku, czyli je\u015bli nie jeste\u015bmy w stanie wygoi\u0107 blizny powstaj\u0105 nam przykurcze, a w tych miejscach, gdzie ta blizna jest, je\u015bli powstaje kolejna rana, to tak naprawd\u0119 ta blizna si\u0119 nigdy nie zagoi, dlatego te\u017c du\u017co dzieci traci r\u0119ce lub ma mocno przykurczone te r\u0119ce\u00a0 - m\u00f3wi\u0142a przed spotkaniem TVN24 chora na EB Monika Wasilewska-Puchacz. || - Doszli\u015bmy ju\u017c do takiej granicy, \u017ce nie jeste\u015bmy w stanie wi\u0119cej szuka\u0107 \u015brodk\u00f3w finansowych, bo tak naprawd\u0119 ludzie dobrego serca nam pomagaj\u0105. A chyba nie o to chodzi, \u017ceby\u015bmy prosili co miesi\u0105c o pomoc - przyzna\u0142a Agnieszka Czupryn, mama czteroletniego Krzysia. || Ministerstwo Zdrowia w przes\u0142anym 1 lipca TVN24 komunikacie wskaza\u0142, \u017ce \"zgodnie z obwieszczeniem obowi\u0105zuj\u0105cym od 1 lipca br. we wskazaniu: Epidermolysis bullosa (p\u0119cherzowe oddzielanie si\u0119 nask\u00f3rka) refundowanych b\u0119dzie 174 r\u00f3\u017cnych wyrob\u00f3w medycznych\", z czego 16 procent bezp\u0142atnie, a 40 procent za dop\u0142at\u0105 od 0,01 z\u0142 do 1,97 z\u0142. || Jednak jak wyja\u015bnia\u0142a matka Krzysia w rozmowie z \"Faktami\" TVN, tylko konkretne opatrunki, kt\u00f3rych cena wzro\u015bnie, s\u0105 w stanie ukoi\u0107 b\u00f3l ch\u0142opca oraz nie zrywa\u0107 sk\u00f3ry bez jednoczesnego kr\u0119powania jego ruch\u00f3w. || Ministerstwo o\u015bwiadczy\u0142o w komunikacie, \u017ce ceny tych opatrunk\u00f3w mog\u0142yby by\u0107 ni\u017csze, gdyby obni\u017cy\u0142 je producent. || \"Ewentualne obni\u017cenie dop\u0142at pacjenta do opatrunk\u00f3w refundowanych by\u0142oby mo\u017cliwe poprzez: - obni\u017cenie urz\u0119dowej ceny zbytu - wnioskodawca (producent) ma mo\u017cliwo\u015b\u0107 sk\u0142adania wniosk\u00f3w o obni\u017cenie urz\u0119dowych cen zbytu produkt\u00f3w obj\u0119tych refundacj\u0105. Obni\u017cenie tej ceny powoduje zmniejszenie r\u00f3\u017cnicy mi\u0119dzy cen\u0105 detaliczn\u0105 a limitem finansowania, wi\u0119c w kolejnym wykazie produkt\u00f3w refundowanych mo\u017ce zmniejszy\u0107 dop\u0142at\u0119 pacjenta; - zmian\u0119 podstawy limitu finansowania - jest ona wyznaczana automatycznie i jest uzale\u017cniona od wysoko\u015bci urz\u0119dowych cen zbytu opatrunk\u00f3w w danej grupie limitowej oraz od ich obrotu w tej grupie w miesi\u0105cu poprzedzaj\u0105cym o 3 miesi\u0105ce og\u0142oszenie obwieszczenia\" - czytamy. || O podj\u0119cie stosownych dzia\u0142a\u0144 apelowa\u0142 do ministra zdrowia  || W pi\u015bmie z 4 lipca zwr\u00f3ci\u0142 si\u0119 do ministra \u0141ukasza Szumowskiego, by jego resort \"w trybie pilnym przeprowadzi\u0142 analiz\u0119 problematycznych zagadnie\u0144 zwi\u0105zanych z diagnostyk\u0105 i leczeniem p\u0119cherzowego oddzielania si\u0119 nask\u00f3rka, tak, by doprowadzi\u0107 do zmniejszenia koszt\u00f3w ponoszonych przez rodziny\". || Zdaniem Pawlaka \"pa\u0144stwo musi zrobi\u0107 wszystko, co mo\u017cliwe, by pacjenci cierpi\u0105cy na t\u0119 chorob\u0119, w tym bardzo wiele dzieci, nie ponosili dodatkowych koszt\u00f3w zwi\u0105zanych z zakupem na przyk\u0142ad opatrunk\u00f3w\". \"Ju\u017c wcze\u015bniej skrajnie obci\u0105\u017cone w tym zakresie rodziny musz\u0105 jak najszybciej uzyska\u0107 pomoc\" - wskaza\u0142 w pi\u015bmie z 4 lipca. || Chorych na p\u0119cherzowe oddzielanie si\u0119 nask\u00f3rka jest w Polsce oko\u0142o czterystu. Kilkudziesi\u0119ciu z nich ma najci\u0119\u017cszy stan choroby.", "autor": "js/adso", "source": "TVN24, tvn24.pl, PAP"},
{"id": "950993", "url": "https://www.tvn24.pl/pomorze,42/szczecin-rekrutacja-do-szkol-ponadpodstawowych,950993.html", "date": "2019-07-08", "time": "13:23:08", "title": "Prawie 900 uczni\u00f3w w Szczecinie bez szko\u0142y. Czeka ich drugi nab\u00f3r", "lead": "871 absolwent\u00f3w szk\u00f3\u0142 podstawowych i gimnazj\u00f3w nie dosta\u0142o si\u0119 do wybranej szko\u0142y w Szczecinie. Teraz musz\u0105 liczy\u0107 na to, \u017ce inni zrezygnuj\u0105 z miejsca lub wybra\u0107 klas\u0119 lub szko\u0142\u0119, do kt\u00f3rej startowa\u0142o mniej os\u00f3b.", "text": "871 absolwent\u00f3w szk\u00f3\u0142 podstawowych i gimnazj\u00f3w nie dosta\u0142o si\u0119 do wybranej szko\u0142y w Szczecinie. Teraz musz\u0105 liczy\u0107 na to, \u017ce inni zrezygnuj\u0105 z miejsca lub wybra\u0107 klas\u0119 lub szko\u0142\u0119, do kt\u00f3rej startowa\u0142o mniej os\u00f3b. || W tym roku do szk\u00f3\u0142 ponadpodstawowych startowa\u0142y dwa r\u00f3wnoleg\u0142e roczniki \u2013 ten, kt\u00f3ry sko\u0144czy\u0142 ostatni\u0105 klas\u0119 gimnazjum oraz o rok m\u0142odszy, kt\u00f3ry sko\u0144czy\u0142 \u00f3sm\u0105 klas\u0119 szko\u0142y podstawowej. W efekcie do szczeci\u0144skich szk\u00f3\u0142 ponadpodstawowych kandydowa\u0142o 9395 uczni\u00f3w (4934 absolwent\u00f3w szk\u00f3\u0142 podstawowych i 4461 absolwent\u00f3w gimnazj\u00f3w). || Po opublikowanych w pi\u0105tek wynikach I etapu naboru okaza\u0142o si\u0119, \u017ce 871 uczni\u00f3w nie dosta\u0142o si\u0119 do wymarzonych klas. - Uczniowie mog\u0105 by\u0107 spokojni, bo wystarczy miejsc dla wszystkich - uspokaja Magdalena Zar\u0119bska-Kulesza, Zachodniopomorski Kurator O\u015bwiaty. Miasto przygotowa\u0142o prawie 9500 tysi\u0105ca miejsc, wi\u0119c teoretycznie ka\u017cdy powinien znale\u017a\u0107 szko\u0142\u0119 dla siebie. Niestety nie ka\u017cdy wymarzon\u0105. || - Klasy medyczne cieszy\u0142y si\u0119 najwi\u0119ksz\u0105 popularno\u015bci\u0105 w\u015br\u00f3d uczni\u00f3w, zar\u00f3wno tych, kt\u00f3rzy sko\u0144czyli gimnazja, jak i podstaw\u00f3wki \u2013 informuje Marta Kufel z Urz\u0119du Miasta Szczecina. Do rekordowo obleganej klasy medyczno-psychologicznej w IX LO aplikowa\u0142y cztery osoby na jedno miejsce. Do klasy medycznej biologiczno-chemicznej w V LO ponad trzy osoby na miejsce. Troch\u0119 mniejszym zainteresowaniem cieszy\u0142y si\u0119 klasy lingwistyczne oraz informatyczne. || Uczniowie, kt\u00f3rzy wci\u0105\u017c nie znale\u017ali szko\u0142y, mog\u0105 wzi\u0105\u0107 udzia\u0142 w rekrutacji uzupe\u0142niaj\u0105cej. \u2013 Trzeba spokojnie poczeka\u0107 do 10 lipca, kiedy ucze\u0144 musi okre\u015bli\u0107, w kt\u00f3rej plac\u00f3wce b\u0119dzie chcia\u0142 si\u0119 uczy\u0107 \u2013 m\u00f3wi Zar\u0119bska-Kulesza. Niekt\u00f3rzy mogli bowiem dosta\u0107 si\u0119 do dw\u00f3ch lub trzech klas, wi\u0119c automatycznie zwolni\u0105 si\u0119 po nich miejsca. || Je\u015bli wci\u0105\u017c dla kogo\u015b zabraknie szko\u0142y, wtedy w dniach 12-16 lipca nale\u017cy z\u0142o\u017cy\u0107 podanie w systemie elektronicznego naboru, wybieraj\u0105c maksymalnie trzy plac\u00f3wki, kt\u00f3re dysponuj\u0105 wolnymi miejscami. Warto pami\u0119ta\u0107, \u017ce rekrutacja ko\u0144czy si\u0119 16 lipca o godz. 15, wi\u0119c wieczorem z\u0142o\u017cenie wniosku nie b\u0119dzie ju\u017c mo\u017cliwe. || Mo\u017cna si\u0119 r\u00f3wnie\u017c odwo\u0142a\u0107 od decyzji komisji rekrutacyjnej i poprosi\u0107 o uzasadnienie odmowy przyj\u0119cia do szko\u0142y \u2013 mog\u0105 to zrobi\u0107 rodzice uczni\u00f3w niepe\u0142noletnich lub samodzielnie uczniowie pe\u0142noletni. W przypadku negatywnego rozpatrzenia takiego wniosku, pozostaje ju\u017c tylko droga s\u0105dowa. || Szczeg\u00f3\u0142owe informacje dotycz\u0105ce rekrutacji uzupe\u0142niaj\u0105cej dost\u0119pne b\u0119d\u0105 na stronie naboru www.nabor.pcss.pl/szczecin w zak\u0142adce aktualno\u015bci.", "autor": "e\u0141Ka/ks", "source": "TVN24 Szczecin"},
{"id": "950975", "url": "https://www.tvn24.pl/wroclaw,44/legnica-wlasciciele-skladowiska-oskarzeni-o-podpalenia-odpadow,950975.html", "date": "2019-07-08", "time": "13:32:04", "title": "Ska\u017cona gleba, zanieczyszczone powietrze. W\u0142a\u015bciciele sk\u0142adowiska oskar\u017ceni o podpalenia", "lead": "Mia\u0142a by\u0107 profesjonalna sortownia odpad\u00f3w ze sprz\u0119tem do odzysku materia\u0142\u00f3w wt\u00f3rnych, a wysz\u0142a \u015bmieciowa maszynka do zarabiania pieni\u0119dzy. To w skr\u00f3cie ustalenia \u015bledczych, kt\u00f3rzy wzi\u0119li pod lup\u0119 sk\u0142adowisko, na kt\u00f3rym ponad dwa lata temu wybuch\u0142 gigantyczny po\u017car. Wed\u0142ug prokuratury powsta\u0142 on w wyniku celowego podpalenia, jakich mia\u0142o by\u0107 tam wiele na przestrzeni lat, co nara\u017ca\u0142o na niebezpiecze\u0144stwo ludzi i \u015brodowisko. Szefowie sp\u00f3\u0142ki w\u0142a\u015bnie zostali oskar\u017ceni i wkr\u00f3tce stan\u0105 przed s\u0105dem.", "text": "Mia\u0142a by\u0107 profesjonalna sortownia odpad\u00f3w ze sprz\u0119tem do odzysku materia\u0142\u00f3w wt\u00f3rnych, a wysz\u0142a \u015bmieciowa maszynka do zarabiania pieni\u0119dzy. To w skr\u00f3cie ustalenia \u015bledczych, kt\u00f3rzy wzi\u0119li pod lup\u0119 sk\u0142adowisko, na kt\u00f3rym ponad dwa lata temu wybuch\u0142 gigantyczny po\u017car. Wed\u0142ug prokuratury powsta\u0142 on w wyniku celowego podpalenia, jakich mia\u0142o by\u0107 tam wiele na przestrzeni lat, co nara\u017ca\u0142o na niebezpiecze\u0144stwo ludzi i \u015brodowisko. Szefowie sp\u00f3\u0142ki w\u0142a\u015bnie zostali oskar\u017ceni i wkr\u00f3tce stan\u0105 przed s\u0105dem. || W nocy z 17 na 18 maja 2017 roku do stra\u017cak\u00f3w dotar\u0142a informacja o po\u017carze sk\u0142adowiska odpad\u00f3w przy ulicy Dobrzejowskiej w Legnicy. Ogniem obj\u0119ta by\u0142a powierzchnia o wymiarach 200 na 100 metr\u00f3w. Z p\u0142omieniami si\u0119gaj\u0105cymi trzech metr\u00f3w walczy\u0142o 18 zast\u0119p\u00f3w. || Przez ca\u0142y dzie\u0144 stra\u017cacy dogaszali trudno dost\u0119pne zarzewia. Jak to bywa w tego typu po\u017carach, ha\u0142dy \u015bmieci trzeba by\u0142o rozbija\u0107, aby mie\u0107 pewno\u015b\u0107, \u017ce nigdzie si\u0119 nie tli. Akcja zako\u0144czy\u0142a si\u0119 dopiero po kilkudziesi\u0119ciu godzinach. Nikt nie zosta\u0142 poszkodowany. || Legnicka prokuratura wszcz\u0119\u0142a \u015bledztwo, aby wyja\u015bni\u0107 jak dosz\u0142o do po\u017caru, ale te\u017c prze\u015bwietli\u0107 spos\u00f3b zarz\u0105dzania sk\u0142adowiskiem przez sp\u00f3\u0142k\u0119, kt\u00f3rej dzia\u0142ania budzi\u0142y powa\u017cne w\u0105tpliwo\u015bci m.in. Dolno\u015bl\u0105skiego Wojew\u00f3dzkiego Inspektora Ochrony \u015arodowiska, ale te\u017c okolicznych mieszka\u0144c\u00f3w i firm s\u0105siaduj\u0105cych ze sk\u0142adowiskiem. || Zamiast przewozi\u0107 odpady do spalarni, czy na legalne sk\u0142adowiska, wed\u0142ug prokuratury, pracownicy zatrudnieni przez Ew\u0119 G. i Tomasza G.\u00a0 dokonywali po godzinach, albo w dni wolne od pracy, kontrolowanych podpale\u0144. Unosz\u0105cy si\u0119 dym znad sk\u0142adowiska by\u0142 widziany wielokrotnie, a charakterystyczny od\u00f3r drapa\u0142 w nozdrza.", "autor": "ib", "source": "TVN24 Wroc\u0142aw"},
{"id": "950798", "url": "https://www.tvn24.pl/wroclaw,44/legnica-krotki-poscig-za-20-letnim-kierowca,950798.html", "date": "2019-07-07", "time": "13:09:05", "title": "Ucieka\u0142, bo ma zakaz prowadzenia samochod\u00f3w. Po\u015bcig trwa\u0142 minut\u0119", "lead": "20-letni kierowca na widok jad\u0105cego za nim radiowozu gwa\u0142townie przyspieszy\u0142. Daleko nie uciek\u0142, bo po przejechaniu kilkuset metr\u00f3w od rozpocz\u0119cia po\u015bcigu, straci\u0142 panowanie nad autem i wjecha\u0142 w ogrodzenie. Jak si\u0119 okaza\u0142o, mia\u0142 s\u0105dowy zakaz prowadzenia pojazd\u00f3w.", "text": "20-letni kierowca na widok jad\u0105cego za nim radiowozu gwa\u0142townie przyspieszy\u0142. Daleko nie uciek\u0142, bo po przejechaniu kilkuset metr\u00f3w od rozpocz\u0119cia po\u015bcigu, straci\u0142 panowanie nad autem i wjecha\u0142 w ogrodzenie. Jak si\u0119 okaza\u0142o, mia\u0142 s\u0105dowy zakaz prowadzenia pojazd\u00f3w. || Patrol drog\u00f3wki z Legnicy (woj. dolno\u015bl\u0105skie), jad\u0105c ulic\u0105 Dzia\u0142kow\u0105, zwr\u00f3ci\u0142 uwag\u0119 na przyspieszaj\u0105cego opla. Kierowca ewidentnie wcisn\u0105\u0142 gaz, widz\u0105c oznakowany radiow\u00f3z we wstecznym lusterku. Policjanci w\u0142\u0105czyli koguty, ale kierowca nie mia\u0142 zamiaru si\u0119 zatrzyma\u0107 do kontroli.", "autor": "ib", "source": "TVN24 Wroc\u0142aw"},
{"id": "950778", "url": "https://www.tvn24.pl/poznan,43/stary-wiatrak-w-kosmicznym-skafandrze,950778.html", "date": "2019-07-07", "time": "13:12:51", "title": "Stary wiatrak w \"kosmicznym skafandrze\"", "lead": "Niby ten sam, a jednak zupe\u0142nie inny. Mieszka\u0144cy zastanawiaj\u0105 si\u0119, kto i po co \"ubra\u0142\" stary wiatrak w foliowy \"skafander\". Rozwi\u0105zali\u015bmy t\u0119 zagadk\u0119.", "text": "Niby ten sam, a jednak zupe\u0142nie inny. Mieszka\u0144cy zastanawiaj\u0105 si\u0119, kto i po co \"ubra\u0142\" stary wiatrak w foliowy \"skafander\". Rozwi\u0105zali\u015bmy t\u0119 zagadk\u0119. || Ma 161 lat, ale w takiej \"styl\u00f3wce\" jeszcze nikt go nie widzia\u0142. Wiatrak Szczepan w Budzis\u0142awiu Ko\u015bcielnym (woj. wielkopolskie) wygl\u0105da, jakby kto\u015b go ubra\u0142 w kosmiczny skafander. Zosta\u0142 szczelnie okryty od g\u00f3ry do do\u0142u. || Zdj\u0119cie wiatraka pojawi\u0142o si\u0119 w internecie wraz z informacj\u0105: obiekt tymczasowo zamkni\u0119ty dla turyst\u00f3w. Tu\u017c pod fotografi\u0105 pojawi\u0142y si\u0119 komentarze zaskoczonych ludzi. Jedni pisz\u0105, \u017ce Szczepan \"wygl\u0105da jak dmuchaniec\". Inni chwal\u0105 jego nowy \"futurystyczny wygl\u0105d\". || Jak d\u0142ugo wiatrak b\u0119dzie ubrany? || Tylko do 8 lipca, bo wtedy zako\u0144cz\u0105 si\u0119 prace konserwatorskie, kt\u00f3rym go poddano. Okrycie wiatraka foli\u0105 by\u0142o niezb\u0119dne do przeprowadzenia fumigacji \u2013 zabiegu, kt\u00f3ry polega na wpuszczeniu do obiektu substancji chemicznych pod postaci\u0105 dymu, \u017ceby pozby\u0107 si\u0119 niechcianych insekt\u00f3w i gryzoni. || - Ludzie s\u0105 ciekawi tego, co dzieje si\u0119 z wiatrakiem. Pytaj\u0105, o co chodzi i czy zbli\u017canie si\u0119 do obiektu jest niebezpieczne. Niekt\u00f3rzy robi\u0105 sobie zdj\u0119cia przy niecodziennie wygl\u0105daj\u0105cym obiekcie - relacjonuje Maciej Grzeszczak, kustosz obiektu oraz przewodnik lokalnych wycieczek. || Wiatrak Szczepan zosta\u0142 zbudowany w XIX w., a w obecnej lokacji znajduje si\u0119 od 1926 roku. - Pracowa\u0142 tu ponad 40 lat. Potem by\u0142 nieco zapomniany, natomiast w 2011 roku, po gruntownym remoncie zosta\u0142 oddany do u\u017cytku jako filia Biblioteki Publicznej w Kleczewie. S\u0142u\u017cy tak\u017ce jako miejsce, w kt\u00f3rym organizujemy r\u00f3\u017cne wydarzenia, np. wystawy \u2013 dodaje Grzeszczak.", "autor": "aa,st/ec", "source": "tvn24"},
{"id": "951052", "url": "https://www.tvn24.pl/katowice,51/bierun-czarna-woda-wpada-do-wisly-z-pol-drog-i-oczyszczalni-sciekow,951052.html", "date": "2019-07-08", "time": "15:48:03", "title": "Taka woda wpada do Wis\u0142y. Z p\u00f3l, z dr\u00f3g, z oczyszczalni \u015bciek\u00f3w", "lead": "- By\u0142em z ojcem i dziadkiem na rybach. W pewnym momencie ta woda zacz\u0119\u0142a wycieka\u0107 z kana\u0142u i wp\u0142ywa\u0107 do rzeki. Mia\u0142a czarny kolor - opowiada pan Micha\u0142, a wszystko to wida\u0107 na nagranym przez niego filmiku. - \u015amierdzia\u0142a zgnilizn\u0105 - dodaje. Autor nagrania zadzwoni\u0142 na numer alarmowy 112 i po chwili na miejscu by\u0142y wszystkie s\u0142u\u017cby. Badania trwaj\u0105, a woda pop\u0142yn\u0119\u0142a do Ba\u0142tyku.", "text": "- By\u0142em z ojcem i dziadkiem na rybach. W pewnym momencie ta woda zacz\u0119\u0142a wycieka\u0107 z kana\u0142u i wp\u0142ywa\u0107 do rzeki. Mia\u0142a czarny kolor - opowiada pan Micha\u0142, a wszystko to wida\u0107 na nagranym przez niego filmiku. - \u015amierdzia\u0142a zgnilizn\u0105 - dodaje. Autor nagrania zadzwoni\u0142 na numer alarmowy 112 i po chwili na miejscu by\u0142y wszystkie s\u0142u\u017cby. Badania trwaj\u0105, a woda pop\u0142yn\u0119\u0142a do Ba\u0142tyku. || Czarna woda na filmiku pana Micha\u0142a p\u0142ynie z potoku Bijasowickiego w Bieruniu na \u015al\u0105sku, a potok ten wpada do Wis\u0142y. || W sobot\u0119 pan Micha\u0142 z ojcem i dziadkiem od rana \u0142owili ryby nad Wis\u0142\u0105 w pobli\u017cu tego potoku, jak wielu w\u0119dkarzy co dzie\u0144. - Po Wi\u015ble p\u0142ywa\u0142y te\u017c kajaki. Nie wiem, czy kto\u015b tu si\u0119 k\u0105pie, ale rzeka w najg\u0142\u0119bszym miejscu si\u0119ga 1,7 metra i od biedy mo\u017cna nawet przez ni\u0105 przej\u015b\u0107 - m\u00f3wi pan Micha\u0142. || Oko\u0142o godziny 11 zaskoczy\u0142 i przerazi\u0142 ich ten widok. - W pewnym momencie ta woda zacz\u0119\u0142a wycieka\u0107 z kana\u0142u, kt\u00f3ry znajduje si\u0119 w pobli\u017cu i tak\u0105 utart\u0105 \u015bcie\u017ck\u0105 wp\u0142ywa\u0142a do rzeki. Trwa\u0142o to p\u00f3\u0142torej godziny. Woda mia\u0142a czarny kolor, jak na filmiku i \u015bmierdzia\u0142a mu\u0142em, zgnilizn\u0105. || W\u0119dkarze zadzwonili na numer alarmowy 112. Na miejsce pierwsza przyjecha\u0142a policja. || - Powiadomili\u015bmy stra\u017c po\u017carn\u0105 i stra\u017c miejsk\u0105 - m\u00f3wi Katarzyna Skrzypczyk, rzeczniczka policji w Bieruniu i odsy\u0142a nas do sp\u00f3\u0142ki Bieru\u0144skie Przedsi\u0119biorstwo In\u017cynierii Komunalnej. || \u015awiadkowie nieprzyjemnego zdarzenia skojarzyli czarn\u0105 wod\u0119 z kopalni\u0105 Piast, kt\u00f3ra wydobywa w\u0119giel pod Bieruniem. Jednak Damian Blacha, cz\u0142onek zarz\u0105du sp\u00f3\u0142ki BPIK zapewnia, \u017ce to nie jest woda kopalniana (ani ropopochodna). || Kopalnia ma z ni\u0105 po\u015bredni zwi\u0105zek. Jak wyja\u015bnia Blacha, w wyniku eksploatacji w\u0119gla w pobli\u017cu potoku przy ulicy Jagie\u0142\u0142y osiad\u0142 teren i utworzy\u0142a si\u0119 niecka, w kt\u00f3rej zbiera si\u0119 woda. - Deszcz\u00f3wka, gruntowa, z p\u00f3l, z dr\u00f3g, z row\u00f3w czy z oczyszczalni \u015bciek\u00f3w - m\u00f3wi Blacha. || A na dnie zbiera si\u0119 mu\u0142, kt\u00f3ry - co jaki\u015b czas - jest wyci\u0105gany na poletka obok, gdzie schnie i pozostaje na zawsze. || Niecka sta\u0142a si\u0119 zbiornikiem retencyjnym. Nie ma z niej odp\u0142ywu grawitacyjnego i wod\u0119 trzeba regularnie odpompowywa\u0107, by nie zala\u0142a miasta. Woda trafia do potoku Bijasowickiego i nie jest po drodze czyszczona. - Powinna by\u0107 odpompowywana z g\u00f3rnego poziomu niecki, ale prawdopodobnie pompa zaci\u0105gn\u0119\u0142a mu\u0142 z dna - Blacha wyja\u015bnia jej kolor. || Albo zawini\u0142a pompa, albo - jak przyznaje Blacha - niecka powinna by\u0107 cz\u0119\u015bciej czyszczona z osadu. || Tak czy inaczej taka woda - z tych samych \u017ar\u00f3de\u0142 - wpada do Wis\u0142y i dalej do morza ca\u0142y czas, tylko\u00a0 tego nie wida\u0107 i nie czu\u0107. || Pr\u00f3bki z potoku pobrali pracownicy Wojew\u00f3dzkiego Inspektoratu Ochrony \u015arodowiska w Katowicach. Trwaj\u0105 badania, na wynik trzeba poczeka\u0107 oko\u0142o tydzie\u0144. || - Czy ryby z Wis\u0142y mo\u017cna je\u015b\u0107? - pytamy Damiana Blach\u0119. || - Ta woda na pewno nie jest zdatna do picia - odpowiada.", "autor": "mag/ ks", "source": "TVN 24 Katowice"},
{"id": "950812", "url": "https://www.tvn24.pl/wiadomosci-ze-swiata,2/afganistan-zabici-i-ranni-w-zamachu-bombowym-talibow,950812.html", "date": "2019-07-07", "time": "13:30:19", "title": "Wojna w Afganistanie", "lead": "Co najmniej o\u015bmiu cz\u0142onk\u00f3w si\u0142 bezpiecze\u0144stwa zgin\u0119\u0142o w niedzielnym zamachu bombowym w \u015brodkowym Afganistanie przeprowadzonym przez talib\u00f3w - poinformowa\u0142 rzecznik rz\u0105du w Kabulu. Rannych w ataku terrorystycznym zosta\u0142o 49 cywil\u00f3w.", "text": "Co najmniej o\u015bmiu cz\u0142onk\u00f3w si\u0142 bezpiecze\u0144stwa zgin\u0119\u0142o w niedzielnym zamachu bombowym w \u015brodkowym Afganistanie przeprowadzonym przez talib\u00f3w - poinformowa\u0142 rzecznik rz\u0105du w Kabulu. Rannych w ataku terrorystycznym zosta\u0142o 49 cywil\u00f3w. || Samoch\u00f3d-pu\u0142apka eksplodowa\u0142 nad ranem w prowincji Ghazni. || Do przeprowadzenia zamachu przyznali si\u0119 talibowie. Dziesi\u0105tki funkcjonariuszy s\u0142u\u017cb bezpiecze\u0144stwa zabito lub raniono - przekaza\u0142 ich rzecznik Zabihullah Mud\u017cahid. || Wed\u0142ug lokalnych w\u0142adz w zamachu ranne zosta\u0142y 72 osoby - poinformowa\u0142a agencja Associated Press. Wiele z nich to uczniowie pobliskiej szko\u0142y. || Do zamachu dosz\u0142o w czasie, gdy w Katarze trwa\u0142a si\u00f3dma ju\u017c  runda rozm\u00f3w pokojowych mi\u0119dzy przedstawicielami w\u0142adz Stan\u00f3w  Zjednoczonych i talibami w celu zako\u0144czenia wieloletniego konfliktu  zbrojnego w Afganistanie. || Przedstawiciele ameryka\u0144skiej administracji  m\u00f3wili w sobot\u0119 o post\u0119pie w negocjacjach. || W Afganistanie stacjonuje obecnie oko\u0142o 20 tysi\u0119cy zagranicznych \u017co\u0142nierzy, w wi\u0119kszo\u015bci z USA w ramach natowskiej misji Resolute Support, kt\u00f3rej celem jest szkolenie i wspieranie afga\u0144skich si\u0142 bezpiecze\u0144stwa oraz doradzanie im. Cz\u0119\u015b\u0107 si\u0142 USA przeprowadza operacje antyterrorystyczne. || Pod koniec czerwca w Kabulu przebywa\u0142 szef ameryka\u0144skiej dyplomacji Mike Pompeo, kt\u00f3ry w rozmowach z prezydentem Afganistanu Aszrafem Ghanim i innymi wysokimi przedstawicielami w\u0142adz omawia\u0142 kwesti\u0119 trwaj\u0105cych wysi\u0142k\u00f3w pokojowych i bezpiecze\u0144stwa. || . || \u0141\u0105cznie w Afganistanie - wed\u0142ug danych ONZ i ameryka\u0144skiego rz\u0105du - zgin\u0119\u0142o co najmniej sze\u015bciu \u017co\u0142nierzy Stan\u00f3w Zjednoczonych od pocz\u0105tku roku, co najmniej 65 od 2015 roku, gdy rozpocz\u0119\u0142a si\u0119 obecna misja szkoleniowo-doradcza NATO, a ponad 2400 od 2001 roku, gdy w Afganistanie rozpocz\u0119\u0142a si\u0119 mi\u0119dzynarodowa interwencja wojskowa.", "autor": "akw/tr", "source": "PAP"},
{"id": "950292", "url": "https://www.tvn24.pl/poznan,43/miejska-gorka-znaleziono-zwloki-noworodka,950292.html", "date": "2019-07-05", "time": "13:45:00", "title": "Noworodek \u017cy\u0142 tylko pi\u0119tna\u015bcie minut. Prokuratura: mia\u0142 obra\u017cenia g\u0142owy", "lead": "Gdy 30-latka trafi\u0142a do szpitala, jej dziecko ju\u017c nie \u017cy\u0142o. Ch\u0142opiec zmar\u0142 pi\u0119tna\u015bcie minut po porodzie. Jego zw\u0142oki znaleziono w mieszkaniu. Prokuratura: wygl\u0105da na to, \u017ce mamy do czynienia z dzieciob\u00f3jstwem.", "text": "Gdy 30-latka trafi\u0142a do szpitala, jej dziecko ju\u017c nie \u017cy\u0142o. Ch\u0142opiec zmar\u0142 pi\u0119tna\u015bcie minut po porodzie. Jego zw\u0142oki znaleziono w mieszkaniu. Prokuratura: wygl\u0105da na to, \u017ce mamy do czynienia z dzieciob\u00f3jstwem. || Prokuratura wyja\u015bnia okoliczno\u015bci \u015bmierci noworodka w Miejskiej G\u00f3rce (woj. wielkopolskie). Zw\u0142oki znaleziono w szafie, w jednym z tamtejszych mieszka\u0144. || - Drugiego lipca do szpitala w Rawiczu trafi\u0142a 30-letnia kobieta. Lekarze stwierdzili, \u017ce jest ona \u015bwie\u017co po porodzie. W jej mieszkaniu znaleziono zw\u0142oki noworodka. Sekcja potwierdzi\u0142a, \u017ce dziecko urodzi\u0142o si\u0119 \u017cywe. \u017by\u0142o tylko 15 minut. Zmar\u0142o wskutek uderze\u0144 w g\u0142ow\u0119 narz\u0119dziem t\u0119pokraw\u0119dzistym - m\u00f3wi Micha\u0142 Sm\u0119tkowski z Prokuratury Okr\u0119gowej w Poznaniu. || Matka dziecka nie zosta\u0142a jeszcze przes\u0142uchana. Kobieta wci\u0105\u017c przebywa w rawickim szpitalu. Lekarze na razie nie zgodzili si\u0119 na to, by \u015bledczy mogli przeprowadzi\u0107 z ni\u0105 czynno\u015bci. || - Nic nie wskazuje na udzia\u0142 os\u00f3b trzecich, dlatego wygl\u0105da na to, \u017ce mamy do czynienia z dzieciob\u00f3jstwem, ale b\u0119dziemy jeszcze dok\u0142adnie analizowa\u0107 wszystkie okoliczno\u015bci. Decyzja o kwalifikacji tego czynu jeszcze nie zapad\u0142a - dodaje Sm\u0119tkowki. || Za dzieciob\u00f3jstwo grozi do 5 lat wi\u0119zienia, a za zab\u00f3jstwo nawet do\u017cywocie.", "autor": "aa/gp", "source": "TVN24 Pozna\u0144"},
{"id": "950626", "url": "https://www.tvn24.pl/wiadomosci-ze-swiata,2/zatrzymanie-tankowca-na-gibraltaru-iran-powinni-sie-bac-odwetu,950626.html", "date": "2019-07-06", "time": "16:58:21", "title": "Ira\u0144ski duchowny: odpowiedzieli\u015bmy na drona, odpowiemy na zatrzymanie tankowca", "lead": "Brytyjczycy powinni ba\u0107 si\u0119 odwetu Teheranu za przej\u0119cie ira\u0144skiego tankowca na Gibraltarze - powiedzia\u0142 agencji Fars ira\u0144ski duchowny Mohammad Ali Musavi D\u017cazad\u017ceri. W czwartek \u017co\u0142nierze brytyjskiej piechoty morskiej zaj\u0119li tankowiec Grace 1 w zwi\u0105zku z podejrzeniem, \u017ce transportowa\u0142 rop\u0119 do Syrii z naruszeniem sankcji ONZ.", "text": "Brytyjczycy powinni ba\u0107 si\u0119 odwetu Teheranu za przej\u0119cie ira\u0144skiego tankowca na Gibraltarze - powiedzia\u0142 agencji Fars ira\u0144ski duchowny Mohammad Ali Musavi D\u017cazad\u017ceri. W czwartek \u017co\u0142nierze brytyjskiej piechoty morskiej zaj\u0119li tankowiec Grace 1 w zwi\u0105zku z podejrzeniem, \u017ce transportowa\u0142 rop\u0119 do Syrii z naruszeniem sankcji ONZ. || - Pokazali\u015bmy, \u017ce nigdy nie b\u0119dziemy milcze\u0107 wobec prze\u015bladowania. Odpowiedzieli\u015bmy stanowczo na ameryka\u0144skiego drona, odpowiemy tak\u017ce na to nielegalne zatrzymanie (tankowca - red.) - m\u00f3wi\u0142 Mohammad Ali Musavi D\u017cazad\u017ceri, cz\u0142onek Zgromadzenia Ekspert\u00f3w. || Doda\u0142, \u017ce \"Brytyjczycy powinni ba\u0107 si\u0119 ira\u0144skiego odwetu\" za zatrzymanie statku. || W podobnym tonie w wypowiedzia\u0142 si\u0119 w pi\u0105tek dow\u00f3dca ira\u0144skiej Gwardii Rewolucyjnej genera\u0142 Mohsen Rezai. \"Je\u015bli Wielka Brytania nie zwolni ira\u0144skiego tankowca, obowi\u0105zkiem w\u0142adz (ira\u0144skich) jest zaj\u0119cie brytyjskiego tankowca\" - napisa\u0142 na Twitterze. \"Islamski Iran w swej 40-letniej historii nigdy nie zaczyna\u0142 \u017cadnej bitwy, ale te\u017c nigdy nie waha\u0142 si\u0119 odpowiedzie\u0107 prze\u015bladowcom\" - doda\u0142. || W sobot\u0119 media na Wyspach poinformowa\u0142y, \u017ce program do \u015bledzenia statk\u00f3w na morzu wskaza\u0142, \u017ce brytyjski tankowiec Pacific Voyager zatrzyma\u0142 si\u0119 w Zatoce Perskiej, a jego status okre\u015blono jako \"bez dowodzenia\". Wzbudzi\u0142o to obawy o mo\u017cliw\u0105 dzia\u0142alno\u015b\u0107 sabota\u017cow\u0105 Iranu. || Teheran szybko odrzuci\u0142 te oskar\u017cenia, okre\u015blaj\u0105c je jako \"sfabrykowane\" - donios\u0142a agencja Reutera. || Za po\u015brednictwem agencji, brytyjska s\u0142u\u017cba koordynuj\u0105ca ruchy okr\u0119t\u00f3w na zatoce UKMTO przekaza\u0142a p\u00f3\u017aniej, \u017ce statek jest \"bezpieczny\". Dodano te\u017c, \u017ce zatrzymanie tankowca wynika\u0142o z rutynowej procedury wyregulowania godziny zawini\u0119cia do nast\u0119pnego portu. Po tym czasie tankowiec ruszy\u0142 w dalsz\u0105 podr\u00f3\u017c. || UKMTO poinformowa\u0142o ponadto, \u017ce utrzymuje kontakt z za\u0142og\u0105 tankowca Pacific Voyager. || W czwartek u wybrze\u017cy Gibraltaru zatrzymano statek podejrzany o dostarczanie ropy naftowej do Syrii, pomimo unijnych sankcji. Wed\u0142ug brytyjskiego dziennika o tematyce morskiej \"Lloyd's List\" ropa na pok\u0142adzie tankowca pod bander\u0105 Panamy mia\u0142a pochodzi\u0107 z Iranu. || \"Mamy powody s\u0105dzi\u0107, \u017ce Grace 1 zabra\u0142 \u0142adunek ropy naftowej dla rafinerii Banias w Syrii\" i dzia\u0142a\u0142 z \"naruszeniem sankcji\" - o\u015bwiadczy\u0142 w komunikacie szef rz\u0105du Gibraltaru, Fabian Picardo. \"Ta rafineria jest w\u0142asno\u015bci\u0105 podmiotu, kt\u00f3ry podlega sankcjom Unii Europejskiej wobec Syrii\" - poinformowa\u0142. || Przedstawiciele w\u0142adz Gibraltaru w asy\u015bcie \u017co\u0142nierzy brytyjskiej piechoty morskiej weszli w czwartek wczesnym rankiem na pok\u0142ad tankowca u wybrze\u017cy tego terytorium zamorskiego Wielkiej Brytanii. \"Zatrzymali\u015bmy statek i jego \u0142adunek\" - doda\u0142 Picardo. || Sankcje unijne wobec Syrii, kt\u00f3re obowi\u0105zuj\u0105 od ko\u0144ca 2011 roku, w maju br. zosta\u0142y przed\u0142u\u017cone do 1 czerwca 2020 roku ze wzgl\u0119du na trwaj\u0105ce represje wobec ludno\u015bci cywilnej. Restrykcje to embargo na rop\u0119 naftow\u0105, ograniczenie okre\u015blonych inwestycji, zamro\u017cenie aktyw\u00f3w syryjskiego banku centralnego w UE, ograniczenia w eksporcie sprz\u0119tu i technologii, kt\u00f3re mog\u0142yby zosta\u0107 wykorzystane do represji, oraz sprz\u0119tu i technologii, kt\u00f3re pozwalaj\u0105 monitorowa\u0107 lub przechwytywa\u0107 po\u0142\u0105czenia internetowe i telefoniczne.", "autor": "ft//rzw", "source": "reuters, pap"},
{"id": "950725", "url": "https://www.tvn24.pl/wiadomosci-z-kraju,3/mateusz-morawiecki-zdradzil-termin-wyborow-michal-dworczyk-tlumaczy,950725.html", "date": "2019-07-06", "time": "20:47:12", "title": "Premier zdradzi\u0142 termin wybor\u00f3w? Szef jego kancelarii t\u0142umaczy", "lead": "Premier podawa\u0142 t\u0119 dat\u0119 jako pierwszy mo\u017cliwy termin, w kt\u00f3rym mog\u0105 odby\u0107 si\u0119 wybory. By\u0107 mo\u017ce nawet si\u0119 odb\u0119d\u0105, ale to jest decyzja pana prezydenta - m\u00f3wi\u0142 w \"Faktach po Faktach\" szef Kancelarii Prezesa Rady Ministr\u00f3w Micha\u0142 Dworczyk. T\u0142umaczy\u0142 s\u0142owa Mateusza Morawieckiego, kt\u00f3ry kilka godzin wcze\u015bniej na konwencji Prawa i Sprawiedliwo\u015bci w Katowicach m\u00f3wi\u0142 o 13 pa\u017adziernika jako dacie wybor\u00f3w parlamentarnych. Oficjalnie \u017caden termin nie zosta\u0142 jeszcze og\u0142oszony.", "text": "Premier podawa\u0142 t\u0119 dat\u0119 jako pierwszy mo\u017cliwy termin, w kt\u00f3rym mog\u0105 odby\u0107 si\u0119 wybory. By\u0107 mo\u017ce nawet si\u0119 odb\u0119d\u0105, ale to jest decyzja pana prezydenta - m\u00f3wi\u0142 w \"Faktach po Faktach\" szef Kancelarii Prezesa Rady Ministr\u00f3w Micha\u0142 Dworczyk. T\u0142umaczy\u0142 s\u0142owa Mateusza Morawieckiego, kt\u00f3ry kilka godzin wcze\u015bniej na konwencji Prawa i Sprawiedliwo\u015bci w Katowicach m\u00f3wi\u0142 o 13 pa\u017adziernika jako dacie wybor\u00f3w parlamentarnych. Oficjalnie \u017caden termin nie zosta\u0142 jeszcze og\u0142oszony. || W Katowicach od pi\u0105tku trwa trzydniowa konwencja Prawa i Sprawiedliwo\u015bci oraz Zjednoczonej Prawicy pod has\u0142em \"My\u015bl\u0105c: Polska\".  || Szef kancelarii premiera Micha\u0142 Dworczyk zosta\u0142 zapytany w \"Faktach po Faktach\", czy to oznacza, \u017ce niedziela 13 pa\u017adziernika jako termin wybor\u00f3w parlamentarnych jest ju\u017c pewny. - By\u0142em w czasie wyst\u0105pienia pana premiera na sali i s\u0142ysza\u0142em bardzo wyra\u017anie, \u017ce pan premier podawa\u0142 to jako pierwszy mo\u017cliwy termin, w kt\u00f3rym mog\u0105 odby\u0107 si\u0119 wybory - t\u0142umaczy\u0142 bliski wsp\u00f3\u0142pracownik Mateusza Morawieckiego. || - By\u0107 mo\u017ce nawet si\u0119 odb\u0119d\u0105 (tego dnia - red.), ale to jest decyzja pana prezydenta (Andrzeja Dudy). Mamy ca\u0142y miesi\u0105c i kilka weekend\u00f3w, w kt\u00f3rych te wybory mog\u0105 si\u0119 odby\u0107 - doda\u0142. || - My jeste\u015bmy gotowi, a w\u0142a\u015bciwie chcemy by\u0107 przygotowani tak, \u017ceby niezale\u017cnie od terminu wyznaczonego przez pana prezydenta wzi\u0105\u0107 udzia\u0142 w tych wyborach, wcze\u015bniej przekonuj\u0105c Polak\u00f3w do tego, \u017ce to program Prawa i Sprawiedliwo\u015bci jest najlepszy z punktu widzenia rozwoju naszego kraju - podkre\u015bli\u0142 Dworczyk. || Dworczyk odni\u00f3s\u0142 si\u0119 te\u017c do  ||  Szef partii rz\u0105dz\u0105cej m\u00f3wi\u0142 mi\u0119dzy innymi o \"wielkiej ofensywie z\u0142a\", z kt\u00f3r\u0105 PiS musi wygra\u0107. || - Pan prezes mia\u0142 d\u0142ugie wyst\u0105pienie, podkre\u015blaj\u0105ce kierunek, w kt\u00f3rym Prawo i Sprawiedliwo\u015b\u0107 zmierza od wielu, wielu lat. My mamy t\u0119 cech\u0119 jako partia polityczna, \u017ce zawsze du\u017cy nacisk k\u0142adziemy na program - przekonywa\u0142 Dworczyk. || - Teraz wypracowujemy nowy program i ten program oparty jest o fundament warto\u015bci chrze\u015bcija\u0144skich, konserwatywnych - doda\u0142.  || - W centrum naszych zainteresowa\u0144, naszych dzia\u0142a\u0144 stoi cz\u0142owiek i staramy si\u0119 budowa\u0107 model solidarno\u015bciowo-republika\u0144ski. I my\u015bl\u0119, \u017ce by\u0142oby ob\u0142ud\u0105, gdyby\u015bmy m\u00f3wili, \u017ce z wszystkimi pomys\u0142ami, z wszystkimi projektami czy przekonaniami naszej konkurencji politycznej zgadzamy si\u0119. Uwa\u017camy, \u017ce niekt\u00f3re pomys\u0142y naszych oponent\u00f3w politycznych s\u0105 po prostu szkodliwe dla Polski i prezes Kaczy\u0144ski o tym wyra\u017anie powiedzia\u0142 - t\u0142umaczy\u0142 Dworczyk. || Premier Morawiecki w czasie konwencji m\u00f3wi\u0142, \u017ce \"nie ma naszej zgody na to, \u017ceby do szko\u0142y wchodzi\u0142y r\u00f3\u017cne ideologie, szko\u0142a musi by\u0107 wolna od ideologii\". || Pytany o te s\u0142owa, Dworczyk zadeklarowa\u0142, \u017ce PiS jest \"przeciwko zbyt wczesnej seksualizacji dzieci\". -\u00a0 Jeste\u015bmy przeciwko temu, aby to szko\u0142a narzuca\u0142a spos\u00f3b, w jaki dzieci maj\u0105 by\u0107 wychowywane. To jest prawo rodzic\u00f3w i nie wolno rodzicom tego prawa odbiera\u0107 - t\u0142umaczy\u0142 szef KPRM. || Doda\u0142, \u017ce ma wra\u017cenie, i\u017c \"niekt\u00f3rzy nasi oponenci polityczni chc\u0105 odbiera\u0107 Polakom wolno\u015b\u0107, wolno\u015b\u0107 do podejmowania decyzji, jak wychowywa\u0107 dzieci, jak \u017cy\u0107, jak podejmowa\u0107 decyzje odno\u015bnie tego, kiedy dziecko ma i\u015b\u0107 do szko\u0142y, kiedy mamy odchodzi\u0107 na emerytur\u0119\". || - Prawo i Sprawiedliwo\u015b\u0107 jest parti\u0105 wolno\u015bci. Wida\u0107 to w reformach, kt\u00f3re wprowadzamy od blisko czterech lat - oceni\u0142. Wskaza\u0142, \u017ce to PiS da\u0142o rodzicom wyb\u00f3r, czy posy\u0142a\u0107 dzieci do szko\u0142y w wieku sze\u015bciu, czy siedmiu lat.  || - O wolno\u015bci rodzic\u00f3w stanowi prawo do wychowywania dzieci. Szko\u0142a, tak jak powiedzia\u0142 premier Morawiecki, powinna by\u0107 wolna od ideologii - podsumowa\u0142 szef jego kancelarii. || Dworczyk po raz kolejny wyrazi\u0142 wstyd w zwi\u0105zku ze spraw\u0105 swoich o\u015bwiadcze\u0144 maj\u0105tkowych.  || , zapewniaj\u0105c jednocze\u015bnie, \u017ce nie chcia\u0142 niczego zatai\u0107. Centralne Biuro Antykorupcyjne poinformowa\u0142o, \u017ce  ||  odno\u015bnie o\u015bwiadcze\u0144 maj\u0105tkowych\". || W sobotnich \"Faktach po Fatach Dworczyk przyzna\u0142, \u017ce \"wstydzi si\u0119, \u017ce taka sytuacja zaistnia\u0142a\". - Zg\u0142osi\u0142em ten fakt do CBA z pro\u015bb\u0105 o analiz\u0119 i teraz czekam na wynik prac Centralnego Biura Antykorupcyjnego - podkre\u015bli\u0142. || Go\u015b\u0107 \"Fakt\u00f3w po Faktach\" odni\u00f3s\u0142 si\u0119 r\u00f3wnie\u017c do wydarze\u0144 z Bytomia.  ||  Cztery osoby zosta\u0142y ranne. Z budynku ewakuowano 21 os\u00f3b. || - Na pewno wszystkie osoby poszkodowane otrzymaj\u0105 pomoc - zapewni\u0142 Dworczyk. - Tego rodzaju dramatyczne sytuacje wymagaj\u0105 tego, aby nie pozostawia\u0107 ludzi bez wsparcia - doda\u0142.", "autor": "js//rzw", "source": "tvn24"},
{"id": "950275", "url": "https://www.tvn24.pl/poznan,43/zielona-gora-lokatorki-mieszkania-w-ktorym-wybuchl-gaz-z-zarzutami,950275.html", "date": "2019-07-06", "time": "17:00:00", "title": "Lokatorki mieszkania, w kt\u00f3rym wybuch\u0142 gaz us\u0142ysza\u0142y zarzuty", "lead": "Matka i c\u00f3rka - lokatorki mieszkania w Zielonej G\u00f3rze, w kt\u00f3rym w \u015brod\u0119 wybuch\u0142 gaz us\u0142ysza\u0142y zarzuty i zosta\u0142y tymczasowo aresztowane. Grozi im nawet do 10 lat wi\u0119zienia.", "text": "Matka i c\u00f3rka - lokatorki mieszkania w Zielonej G\u00f3rze, w kt\u00f3rym w \u015brod\u0119 wybuch\u0142 gaz us\u0142ysza\u0142y zarzuty i zosta\u0142y tymczasowo aresztowane. Grozi im nawet do 10 lat wi\u0119zienia. || S\u0105d podj\u0105\u0142 decyzj\u0119 o aresztowaniu matki i c\u00f3rki \u2013 lokatorek mieszkania w jednym z wie\u017cowc\u00f3w w Zielonej G\u00f3rze, w kt\u00f3rym w \u015brod\u0119 wybuch\u0142 gaz. Obie kobiety us\u0142ysza\u0142y wcze\u015bniej zarzut sprowadzenia zdarzenia o znamionach po\u017caru oraz wybuchu  materia\u0142\u00f3w \u0142atwopalnych zagra\u017caj\u0105cego \u017cyciu lub zdrowiu wielu os\u00f3b oraz  mieniu w wielkich rozmiarach. || Grozi im nawet do 10 lat wi\u0119zienia. || - Prokurator wyst\u0105pi\u0142 o areszt, gdy\u017c w tym przypadku mamy do czynienia z wysokim zagro\u017ceniem kar\u0105 oraz uzna\u0142, \u017ce kobiety stwarzaj\u0105 zagro\u017cenie dla porz\u0105dku publicznego. Przedstawiony im zarzut dotyczy dzia\u0142ania umy\u015blnego, czyli celowego doprowadzenia do wybuchu, co wynika z przeprowadzonych ogl\u0119dzin i wst\u0119pnych opinii bieg\u0142ego oraz innych ustale\u0144 w tej sprawie \u2013 powiedzia\u0142 Zbigniew F\u0105fera, rzecznik Prokuratury Okr\u0119gowej w Zielonej G\u00f3rze. || 53-latka i 77-latka by\u0142y poszukiwane przez policj\u0119. Zosta\u0142y odnalezione w pi\u0105tek po po\u0142udniu w lesie za ogr\u00f3dkami dzia\u0142kowymi w zielonog\u00f3rskiej dzielnicy J\u0119drzych\u00f3w. Koczowa\u0142y w prowizorycznym sza\u0142asie. Na widok policjant\u00f3w m\u0142odsza pr\u00f3bowa\u0142a ucieka\u0107. || Do eksplozji gazu w mieszkaniu na drugim pi\u0119trze 10-pi\u0119towego budynku przy ulicy Wyszy\u0144skiego dosz\u0142o w \u015brod\u0119 oko\u0142o godziny 21. Wybuch doprowadzi\u0142 do po\u017caru mieszkania i du\u017cego zadymienia w ca\u0142ym budynku. Podczas eksplozji w mieszkaniu nikogo nie by\u0142o. || W akcji ratowniczo-ga\u015bniczej bra\u0142o udzia\u0142 14 zast\u0119p\u00f3w stra\u017cy po\u017carnej. Na miejsce przyjecha\u0142y r\u00f3wnie\u017c policja, pogotowie ratunkowe i gazowe.\u00a0 || Wybuch by\u0142 na tyle silny, \u017ce doprowadzi\u0142 do wyrwania fragment\u00f3w dw\u00f3ch \u015bcian zewn\u0119trznych budynku. Z uwagi na konieczno\u015b\u0107 przewietrzenia i sprawdzenia stabilno\u015bci konstrukcji bloku przez nadz\u00f3r budowlany zosta\u0142 on w \u015brod\u0119 wieczorem wy\u0142\u0105czony z u\u017cytkowania. Przez ca\u0142\u0105 noc obiektu pilnowa\u0142a stra\u017c miejska i policja, a mieszka\u0144cy zostali ewakuowani. || W czwartek po po\u0142udniu wi\u0119kszo\u015b\u0107 mieszka\u0144c\u00f3w wr\u00f3ci\u0142a do dom\u00f3w. Z u\u017cytkowania wy\u0142\u0105czono cztery mieszkania oraz windy, kt\u00f3re wymagaj\u0105 remontu. || W lokalnych mediach kr\u00f3tko po wybuchu pojawi\u0142y si\u0119 przypuszczenia, \u017ce wywo\u0142anie eksplozji mog\u0142o by\u0107 celowe. Wtedy policja tej wersji nie potwierdza\u0142a. - Na razie jest za wcze\u015bnie na wyci\u0105ganie tak daleko id\u0105cych wniosk\u00f3w. Trwaj\u0105 czynno\u015bci procesowe, a kluczowe dla wyja\u015bnienia sprawy jest przes\u0142uchanie obu poszukiwanych obecnie kobiet - m\u00f3wi\u0142a w\u00f3wczas Stanis\u0142awska.", "autor": "aa,ads//rzw/ran", "source": "PAP"},
{"id": "950336", "url": "https://www.tvn24.pl/lodz,69/lodz-zbigniew-ziobro-polecil-skierowac-wniosek-o-wznowienie-postepowania-w-sprawie-drukarza,950336.html", "date": "2019-07-05", "time": "14:20:00", "title": "Ziobro chce wznowienia sprawy drukarza, kt\u00f3ry odm\u00f3wi\u0142 druku plakat\u00f3w LGBT", "lead": "Prokurator generalny Zbigniew Ziobro poleci\u0142 skierowa\u0107 wniosek o wznowienie post\u0119powania na korzy\u015b\u0107 drukarza z \u0141odzi - poinformowa\u0142 wiceminister sprawiedliwo\u015bci Marcin Romanowski. - Polecenie jest wyrazem tego, \u017ce zawsze b\u0119dziemy opowiada\u0107 si\u0119 za wolno\u015bci\u0105 - doda\u0142.", "text": "Prokurator generalny Zbigniew Ziobro poleci\u0142 skierowa\u0107 wniosek o wznowienie post\u0119powania na korzy\u015b\u0107 drukarza z \u0141odzi - poinformowa\u0142 wiceminister sprawiedliwo\u015bci Marcin Romanowski. - Polecenie jest wyrazem tego, \u017ce zawsze b\u0119dziemy opowiada\u0107 si\u0119 za wolno\u015bci\u0105 - doda\u0142. || Jak poinformowa\u0142 wiceminister, szef resortu sprawiedliwo\u015bci Zbigniew Ziobro poleci\u0142 skierowa\u0107 wniosek o wznowienie post\u0119powania na korzy\u015b\u0107 drukarza, kt\u00f3rego \u0142\u00f3dzki s\u0105d w 2017 r. prawomocnie uzna\u0142 za winnego wykroczenia odmowy wykonania us\u0142ugi - druku baneru fundacji LGBT. S\u0105d zarazem odst\u0105pi\u0142 wtedy od wymierzenia mu kary. W czerwcu 2018 r. S\u0105d Najwy\u017cszy oddali\u0142 kasacj\u0119 ministra Ziobry od wyroku w sprawie drukarza. || W zesz\u0142ym tygodniu - po wniosku Ziobry - || - Polecenie ministra sprawiedliwo\u015bci, aby skierowa\u0107 wniosek o wznowienie, jest wyrazem tego, \u017ce zawsze b\u0119dziemy opowiada\u0107 si\u0119 za wolno\u015bci\u0105, kt\u00f3ra jest naruszana, jest zagro\u017cona. Mamy do czynienia z t\u0105 wojn\u0105 ideologiczn\u0105, bardzo cz\u0119sto jest to tak okre\u015blane, kiedy osoby kieruj\u0105ce si\u0119 swoim wyznaniem, sumieniem s\u0105 atakowane, zwalniane z pracy - m\u00f3wi\u0142 Romanowski. || Wiceminister zaznaczy\u0142, \u017ce \"wyrok TK poszerza sfer\u0119 wolno\u015bci\".\u00a0 - Drukarz z \u0141odzi by\u0142 skazany za to, \u017ce odm\u00f3wi\u0142 wykonania us\u0142ugi, kt\u00f3ra w spos\u00f3b ra\u017c\u0105cy by\u0142a sprzeczna z jego wewn\u0119trznymi przekonaniami, jego religi\u0105, kierowa\u0142 si\u0119 g\u0142\u0119bokimi przekonaniami warto\u015bci chrze\u015bcija\u0144skich - oceni\u0142 Romanowski.", "autor": "gp", "source": "PAP"},
{"id": "950311", "url": "https://www.tvn24.pl/wroclaw,44/ukraincy-gasili-pozar-przed-przyjazdem-strazy,950311.html", "date": "2019-07-05", "time": "13:32:00", "title": "Chwycili za \u0142opaty oraz ga\u0142\u0119zie i zacz\u0119li gasi\u0107 po\u017car przed przyjazdem stra\u017cak\u00f3w", "lead": "13 hektar\u00f3w pola i 1,5 hektara lasu sp\u0142on\u0119\u0142o w po\u017carze nieopodal Be\u0142cza G\u00f3rnego na Dolnym \u015al\u0105sku. By\u0107 mo\u017ce straty by\u0142yby wi\u0119ksze, gdyby nie reakcja grupy Ukrai\u0144c\u00f3w pracuj\u0105cych na pobliskiej uprawie truskawek. M\u0119\u017cczy\u017ani chwycili za \u0142opaty i ga\u0142\u0119zie, kt\u00f3rymi op\u00f3\u017aniali rozprzestrzenianie si\u0119 ognia.", "text": "13 hektar\u00f3w pola i 1,5 hektara lasu sp\u0142on\u0119\u0142o w po\u017carze nieopodal Be\u0142cza G\u00f3rnego na Dolnym \u015al\u0105sku. By\u0107 mo\u017ce straty by\u0142yby wi\u0119ksze, gdyby nie reakcja grupy Ukrai\u0144c\u00f3w pracuj\u0105cych na pobliskiej uprawie truskawek. M\u0119\u017cczy\u017ani chwycili za \u0142opaty i ga\u0142\u0119zie, kt\u00f3rymi op\u00f3\u017aniali rozprzestrzenianie si\u0119 ognia. || W niedziel\u0119 p\u00f3\u017anym popo\u0142udniem 11 zast\u0119p\u00f3w stra\u017cy po\u017carnej wyruszy\u0142o gasi\u0107 spory po\u017car na polu w gminie W\u0105sosz. Kiedy pierwsi stra\u017cacy dojechali na miejsce, zastali tam grup\u0119 m\u0119\u017cczyzn, kt\u00f3rzy w\u0142asnymi si\u0142ami pr\u00f3bowali gasi\u0107 po\u017car, kt\u00f3ry cz\u0119\u015bciowo zd\u0105\u017cy\u0142 obj\u0105\u0107 ju\u017c pobliski las. || Jak si\u0119 okaza\u0142o, by\u0142o to kilkunastu Ukrai\u0144c\u00f3w pracuj\u0105cych u lokalnego rolnika. || -\u00a0 || Stra\u017cakom szybko uda\u0142o si\u0119 opanowa\u0107 po\u017car. Oko\u0142o godziny 21.30 zako\u0144czyli swoje dzia\u0142ania. || Jak informuje Daniel Mucha, rzecznik dolno\u015bl\u0105skiej stra\u017cy po\u017carnej, obecnie w lasach w wojew\u00f3dztwie obowi\u0105zuje 3. stopie\u0144 zagro\u017cenia po\u017carowego. W kilku przypadkach wydano nawet zakaz wst\u0119pu. || - Od pocz\u0105tku czerwca odnotowali\u015bmy ponad 120 po\u017car\u00f3w las\u00f3w. Takie zdarzenia anga\u017cuj\u0105 du\u017ce si\u0142y i \u015brodki. Ogie\u0144 potrafi si\u0119 bardzo szybko rozprzestrzenia\u0107. Wydziela si\u0119 du\u017ce zadymienie, szkodliwe dla cz\u0142owieka, mog\u0105ce tak\u017ce ogranicza\u0107 widoczno\u015b\u0107 na drodze, co powoduje zagro\u017cenie dla kierowc\u00f3w - t\u0142umaczy rzecznik.", "autor": "ib/gp", "source": "TVN24 Wroc\u0142aw"},
{"id": "950354", "url": "https://www.tvn24.pl/wiadomosci-z-kraju,3/zderzenie-z-ciezarowka-z-drewnem-kierowca-zginal-na-miejscu,950354.html", "date": "2019-07-05", "time": "15:26:00", "title": "Zderzy\u0142 si\u0119 z ci\u0119\u017car\u00f3wk\u0105 przewo\u017c\u0105c\u0105 drewno. Zgin\u0105\u0142 na miejscu", "lead": "Kierowca samochodu marki Kia wjecha\u0142 pod ko\u0142a ci\u0119\u017car\u00f3wki przewo\u017c\u0105cej drewno. Zgin\u0105\u0142 na miejscu. M\u0119\u017cczyzna prowadz\u0105cy ci\u0119\u017car\u00f3wk\u0119 by\u0142 trze\u017awy. Policjanci pod nadzorem prokuratora zabezpieczaj\u0105 obecnie miejsce wypadku.", "text": "Kierowca samochodu marki Kia wjecha\u0142 pod ko\u0142a ci\u0119\u017car\u00f3wki przewo\u017c\u0105cej drewno. Zgin\u0105\u0142 na miejscu. M\u0119\u017cczyzna prowadz\u0105cy ci\u0119\u017car\u00f3wk\u0119 by\u0142 trze\u017awy. Policjanci pod nadzorem prokuratora zabezpieczaj\u0105 obecnie miejsce wypadku. || Do tragicznego wypadku dosz\u0142o na drodze krajowej\u00a0 nr 66, na odcinku Zambr\u00f3w - Bielsk Podlaski, w pobli\u017cu miejscowo\u015bci Kalnica (woj. podlaskie). || - M\u0142ody m\u0119\u017cczyzna zgin\u0105\u0142 na miejscu. Nie dostosowa\u0142 pr\u0119dko\u015bci do panuj\u0105cych warunk\u00f3w i zjecha\u0142 pod ko\u0142a tira \u2013 poinformowa\u0142a asp. Katarzyna Iwaniuk z Komendy Powiatowej Policji w Bielsku Podlaskim. || Droga jest ca\u0142kowicie zablokowana, a ruch w miejscu wypadku kierowany jest na objazdy. Z Bielska Podlaskiego samochody omijaj\u0105 miejsce zdarzenia drog\u0105 w kierunku Siemiatycz. Samochody wyje\u017cd\u017caj\u0105ce z Bra\u0144ska policjanci prowadz\u0105 na trasy w kierunku Ciechanowca i \u0141ap. || Utrudnienia potrwaj\u0105 do kilku godzin z uwagi na to, \u017ce tir by\u0142 za\u0142adowany drzewem i po zderzeniu z samochodem osobowym wypad\u0142 z drogi.", "autor": "nina/gp", "source": "TVN24 Bia\u0142ystok"},
{"id": "950647", "url": "https://www.tvn24.pl/wiadomosci-z-kraju,3/mateusz-morawiecki-na-konwencji-w-katowicach-jest-piec-obszarow-na-ktorych-chce-skupic-sie-pis,950647.html", "date": "2019-07-06", "time": "17:36:24", "title": "\"Rz\u0105d nie jedzie na wakacje, od wczesnego rana do nocy pracujemy\"", "lead": "- Pokazali\u015bmy, \u017ce umiemy zwyci\u0119\u017ca\u0107, ale \u017ceby wygra\u0107 teraz jesieni\u0105 i mie\u0107 ten mandat od wyborc\u00f3w do zmiany Polski na lepsze, musimy zachowa\u0107 pokor\u0119 - powiedzia\u0142 premier Mateusz Morawiecki podczas sobotniej konwencji PiS. Przekonywa\u0142, \u017ce \"rz\u0105d nie jedzie na wakacje\". - Pokor\u0105 i ci\u0119\u017ck\u0105 prac\u0105 chcemy zapracowa\u0107 na g\u0142os wyborc\u00f3w, na g\u0142os Polak\u00f3w, po to, \u017ceby m\u00f3c zmienia\u0107 Polsk\u0119 dalej - doda\u0142.", "text": "- Pokazali\u015bmy, \u017ce umiemy zwyci\u0119\u017ca\u0107, ale \u017ceby wygra\u0107 teraz jesieni\u0105 i mie\u0107 ten mandat od wyborc\u00f3w do zmiany Polski na lepsze, musimy zachowa\u0107 pokor\u0119 - powiedzia\u0142 premier Mateusz Morawiecki podczas sobotniej konwencji PiS. Przekonywa\u0142, \u017ce \"rz\u0105d nie jedzie na wakacje\". - Pokor\u0105 i ci\u0119\u017ck\u0105 prac\u0105 chcemy zapracowa\u0107 na g\u0142os wyborc\u00f3w, na g\u0142os Polak\u00f3w, po to, \u017ceby m\u00f3c zmienia\u0107 Polsk\u0119 dalej - doda\u0142. || W Katowicach od pi\u0105tku trwa trzydniowa konwencja Prawa i  Sprawiedliwo\u015bci oraz Zjednoczonej Prawicy pod has\u0142em \"My\u015bl\u0105c: Polska\". || - My si\u0119 nie poddajemy, walczymy do ko\u0144ca i tak samo b\u0119dzie teraz, a to jest bardzo wa\u017cne. Pokazali\u015bmy, \u017ce potrafimy wygrywa\u0107, \u017ce potrafimy zwyci\u0119\u017ca\u0107 - powiedzia\u0142 podczas sobotniego przem\u00f3wienia premier Mateusz Morawiecki. || - W wyborach do Parlamentu Europejskiego pokazali\u015bmy, \u017ce umiemy zwyci\u0119\u017ca\u0107, ale \u017ceby wygra\u0107 teraz jesieni\u0105 i mie\u0107 ten mandat od wyborc\u00f3w do zmiany Polski na lepsze, musimy zachowa\u0107 pokor\u0119, musimy nie wpada\u0107 w \u017caden triumfalizm, bo wcale nie jest tak dobrze, jakby si\u0119 wydawa\u0142o - kontynuowa\u0142 premier. Podkre\u015bli\u0142 , \u017ce \"oczywi\u015bcie jest nie\u017ale i lepiej ni\u017c si\u0119 by wydawa\u0142o dwa miesi\u0105ce temu, ale musimy by\u0107 bardzo czujni i bardzo ci\u0119\u017cko pracowa\u0107\". || - Rz\u0105d nie jedzie na wakacje, od wczesnego rana do nocy pracujemy do 12 pa\u017adziernika, niech b\u0119dzie 11, bo cisza wyborcza, w sobot\u0119 mo\u017cna odpocz\u0105\u0107 - doda\u0142. || - Nasza agenda, lata 2015, 2016, 2017, to mo\u017cna powiedzie\u0107 w skr\u00f3cie  jednym s\u0142owem, agenda godno\u015bciowa. Odbudowywania godno\u015bci w polskich  rodzinach, dla Polak\u00f3w, w polityce historycznej, w polityce spo\u0142ecznej.  Teraz na kolejne lata - je\u015bli wyborcy nam zaufaj\u0105 - chcemy zaproponowa\u0107  wielk\u0105 agend\u0119 rozwojow\u0105, wielk\u0105 agend\u0119 rozwoju gospodarczego - m\u00f3wi\u0142  Morawiecki. || Jak  wskazywa\u0142, \"pokor\u0105 i ci\u0119\u017ck\u0105 prac\u0105 chcemy zapracowa\u0107 na g\u0142os wyborc\u00f3w, na g\u0142os Polak\u00f3w, po to, \u017ceby m\u00f3c zmienia\u0107 Polsk\u0119 dalej\". - A jest za nami  kilka lat ci\u0119\u017ckiej pracy i tego, \u017ce potrafimy dotrzyma\u0107 s\u0142owa, \u017ce  potrafili\u015bmy wbrew wszystkim opiniom r\u00f3\u017cnych ekonomist\u00f3w, doradc\u00f3w  zachodnich, polskich - potrafili\u015bmy zrealizowa\u0107 nasze cele - doda\u0142. Przekonywa\u0142, \u017ce \"to jest bardzo wa\u017cne, \u017ce zmniejszamy zad\u0142u\u017cenie w walutach zagranicznych\". || Jego zdaniem polityka PiS doprowadzi\u0142a do tego, \u017ce wi\u0119cej ludzi w  kraju sta\u0107 na zaoszcz\u0119dzanie chocia\u017c niewielkiej sumy pieni\u0119dzy. - My  jeste\u015bmy rz\u0105dem w\u0142a\u015bnie wszystkich tych zwyk\u0142ych rodzin. A z  oszcz\u0119dno\u015bci bior\u0105 si\u0119 inwestycje - powiedzia\u0142 szef rz\u0105du. || Premier powiedzia\u0142 tak\u017ce, \u017ce jest pi\u0119\u0107 wielkich, kluczowych obszar\u00f3w, na kt\u00f3rych chce skupi\u0107 si\u0119 PiS: s\u0142u\u017cba zdrowia, edukacja, ochrona \u015brodowiska, energetyka i \"projekty cywilizacyjne\". || M\u00f3wi\u0105c o edukacji, stwierdzi\u0142, \u017ce \"b\u0119dziemy tak starali si\u0119 dalej reformowa\u0107 o\u015bwiat\u0119, \u017ceby to by\u0142o \u017ar\u00f3d\u0142o naszej przewagi gospodarczej, technicznej, kulturowej\". Doda\u0142, \u017ce \"nie ma naszej zgody na to, \u017ceby do szko\u0142y wchodzi\u0142y r\u00f3\u017cne ideologie\". || Wicepremier, minister nauki i szkolnictwa wy\u017cszego Jaros\u0142aw Gowin m\u00f3wi\u0142, \u017ce \"ta ko\u0144cz\u0105ca si\u0119 kadencja by\u0142a przede wszystkim kadencj\u0105 wielkich program\u00f3w spo\u0142ecznych\". - Nadchodzi nowy czas. My\u015bl\u0119, \u017ce to b\u0119dzie przede wszystkim czas wielkich, ambitnych inwestycji - przekonywa\u0142. || Zdaniem Gowina \"to by\u0142y dobre cztery lata dla Polski\". Zaznaczy\u0142, i\u017c \"wszyscy mamy \u015bwiadomo\u015b\u0107, \u017ce nie jeste\u015bmy nawet w po\u0142owie drogi\", \u017ce istnieje ca\u0142y szereg wielkich wyzwa\u0144, kt\u00f3re maj\u0105 sprawi\u0107, aby Polska sta\u0142a si\u0119 pa\u0144stwem odpowiadaj\u0105cym wielko\u015bci naszej historii. || - Wielko\u015bci i ambicji naszego narodu. Tych wyzwa\u0144 jest przed nami wiele i po to tutaj si\u0119 zgromadzili\u015bmy, \u017ceby te wyzwania zdefiniowa\u0107 i wskaza\u0107 drogi rozwoju - wskaza\u0142 szef Porozumienia. || - Mamy naprawd\u0119 bardzo wiele mierzalnych fakt\u00f3w wskazuj\u0105cych na to, \u017ce dobra zmiana to nie jest tylko dobra zmiana w nazwie, ale te\u017c dobra zmiana w rzeczywisto\u015bci, to jest dobra zmiana mierzalna, kt\u00f3r\u0105 mo\u017cna udowodni\u0107 twardymi liczbami - m\u00f3wi\u0142 z kolei minister sprawiedliwo\u015bci i prokurator generalny Zbigniew Ziobro. || Podkre\u015bli\u0142, \u017ce \"jednym z cel\u00f3w, kt\u00f3ry cztery lata temu wybrzmia\u0142y w dyskusjach, by\u0142a reforma pa\u0144stwa. Jak przekonywa\u0142, m\u00f3wili\u015bmy, \u017ce chcemy takiego pa\u0144stwa, kt\u00f3re b\u0119dzie gwarantem bezpiecze\u0144stwa wszystkich obywateli\", a tak\u017ce \"kt\u00f3re z pasj\u0105 b\u0119dzie realizowa\u0107 zadanie, jakim jest przywr\u00f3cenie godno\u015bci Polakom\". - Zw\u0142aszcza tym, kt\u00f3rzy byli pozbawieni tej godno\u015bci, niejako wykluczani przez poprzedni\u0105 w\u0142adz\u0119, spychani na margines, zmuszani do emigracji, a czasami oddawani wr\u0119cz w r\u0119ce rozmaitej ma\u015bci hochsztapler\u00f3w, oszust\u00f3w, czy\u015bcicieli kamienic - powiedzia\u0142. || - I s\u0105dz\u0119 - zastrzegaj\u0105c, \u017ce jeszcze wiele przed nami - \u017ce mo\u017cemy dzisiaj z podniesionym czo\u0142em powiedzie\u0107, \u017ce bardzo wiele w tej sprawie zrobili\u015bmy, \u017ce bardzo wiele w tej sprawie si\u0119 uda\u0142o - powiedzia\u0142 prezes Solidarnej Polski. || Podczas konwencji przemawia\u0142a tak\u017ce by\u0142a premier, od niedawna europos\u0142anka Beata Szyd\u0142o. - Nie mo\u017cemy pozwoli\u0107 na to, by\u015bmy w tej chwili odpu\u015bcili t\u0119 kampani\u0119, by\u015bmy pomy\u015bleli sobie, \u017ce s\u0105 dobre sonda\u017ce - jeste\u015bmy naprawd\u0119 na dobrej pozycji - wygrane wybory do Parlamentu Europejskiego daj\u0105 nadziej\u0119, \u017ce wygramy jesieni\u0105 - przekonywa\u0142a. || - Wygramy, ale wtedy, gdy b\u0119dziemy razem i b\u0119dziemy ci\u0119\u017cko pracowa\u0107 - zastrzeg\u0142a. Szyd\u0142o doda\u0142a, ze Prawo i Sprawiedliwo\u015b\u0107 jest przygotowane do jesiennych wybor\u00f3w, zdeterminowane i ma program. || Szef gabinetu prezydenta Krzysztof Szczerski m\u00f3wi\u0142, \u017ce Polska musi zbudowa\u0107 odporno\u015b\u0107 na dzia\u0142ania szkodz\u0105ce jej pozycji. - Nasz sukces nie jest przez nikogo niezauwa\u017cony, on jest zauwa\u017cony przez wszystkich - oceni\u0142. || Jak doda\u0142 , \"je\u015bli my awansujemy, to kto\u015b na tym traci, wi\u0119c b\u0119dziemy mieli do czynienia z licznymi kontrakcjami, dzia\u0142aniami, kt\u00f3re maj\u0105 zepsu\u0107 nasz\u0105 rosn\u0105c\u0105 pozycj\u0119\". - Musimy budowa\u0107 odporno\u015b\u0107 \u2013 regionaln\u0105, nasz\u0105 w\u0142asn\u0105, na sytuacje, w kt\u00f3rej b\u0119dziemy pr\u00f3bowali by\u0107 wybici z regionu, b\u0119dzie ten region pr\u00f3bowa\u0142 by\u0107 zdezintegrowany, b\u0119dzie pr\u00f3bowano obni\u017cy\u0107 nasz\u0105 pozycj\u0119 - przekonywa\u0142. || Za drugie kluczowe wyzwanie polskiej polityki zagranicznej na najbli\u017csze lata minister Szczerski uzna\u0142 budowanie \u2013 jak m\u00f3wi\u0142 \u2013 \"obszaru wolno\u015bci\" na \u015bwiecie. - Musimy budowa\u0107 na \u015bwiecie obszar wolno\u015bci, musimy by\u0107 wa\u017cn\u0105 cz\u0119\u015bci\u0105 tego, co nazywa si\u0119 Zachodem, w sensie cywilizacyjnym - powiedzia\u0142 Szczerski. || Jego zdaniem \"ten Zach\u00f3d si\u0119 chwieje pod r\u00f3\u017cnymi ciosami, tak\u017ce wewn\u0119trznymi, dlatego \u017ce debata cywilizacyjna dzisiaj trwa tak\u017ce na Zachodzie\". - I Polska musi w najbli\u017cszych latach wok\u00f3\u0142 siebie budowa\u0107 cywilizacyjn\u0105 wsp\u00f3lnot\u0119 Zachodu, by\u0107 wa\u017cnym elementem tego \u0142a\u0144cucha wolno\u015bci na \u015bwiecie - doda\u0142.", "autor": "akr//rzw//kwoj", "source": "PAP, TVN24"},
{"id": "950322", "url": "https://www.tvn24.pl/katowice,51/godow-katowice-byly-proboszcz-ma-16-zarzutow-pedofili,950322.html", "date": "2019-07-05", "time": "15:25:33", "title": "Podejrzany o pedofili\u0119 ksi\u0105dz nie by\u0142 emerytem. Biskup zabra\u0142 mu parafi\u0119 13 lat temu", "lead": "W 2005 roku ksi\u0105dz Kazimierz G. sprowadzi\u0142 do swojego ko\u015bcio\u0142a organy, a rok p\u00f3\u017aniej zosta\u0142 przeniesiony z powodu z\u0142ego zarz\u0105dzania parafi\u0105. Nigdy ju\u017c nie by\u0142 proboszczem. Kuria powiadomi\u0142a prokuratur\u0119 o podejrzeniu wykorzystywania dzieci przez ksi\u0119dza G. w latach 2001 - 2004, ale dopiero w 2018 roku, gdy sprawa zosta\u0142a ujawniona przez jedn\u0105 z ofiar w mediach spo\u0142eczno\u015bciowych. G. ma 16 zarzut\u00f3w i jest w areszcie.", "text": "W 2005 roku ksi\u0105dz Kazimierz G. sprowadzi\u0142 do swojego ko\u015bcio\u0142a organy, a rok p\u00f3\u017aniej zosta\u0142 przeniesiony z powodu z\u0142ego zarz\u0105dzania parafi\u0105. Nigdy ju\u017c nie by\u0142 proboszczem. Kuria powiadomi\u0142a prokuratur\u0119 o podejrzeniu wykorzystywania dzieci przez ksi\u0119dza G. w latach 2001 - 2004, ale dopiero w 2018 roku, gdy sprawa zosta\u0142a ujawniona przez jedn\u0105 z ofiar w mediach spo\u0142eczno\u015bciowych. G. ma 16 zarzut\u00f3w i jest w areszcie. || - Wspominam go bardzo dobrze. Pi\u0119knie \u015bpiewa\u0142. Bardzo du\u017co nabo\u017ce\u0144stw by\u0142o - opowiada o ksi\u0119dzu Kazimierzu G. pani Wanda, mieszkanka wsi God\u00f3w pod Wodzis\u0142awiem \u015al\u0105skim. || Ma te\u017c bardzo osobiste wspomnienie - o pewnej tragicznej kol\u0119dzie. - Nim ksi\u0105dz doszed\u0142 do nas, mama dosta\u0142a udaru. Zostawi\u0142 wszystko i pojecha\u0142 po oleje. Wspania\u0142y kap\u0142an. Dla mnie to jest szok, co s\u0142ysz\u0119 - m\u00f3wi o zarzutach dla ksi\u0119dza. Przyznaje, \u017ce nie wierzy, chocia\u017c, jak podkre\u015bla, chodzi do ko\u015bcio\u0142a dla Boga, nie dla ksi\u0119\u017cy. || G. jest podejrzany o wykorzystanie seksualne 14 dzieci, ci\u0105\u017cy na nim 16 zarzut\u00f3w za dotykanie dziewczynek i ch\u0142opc\u00f3w w wieku poni\u017cej 15 roku \u017cycia oraz za inne czynno\u015bci seksualne wobec nich. || 2005 rok. Do Godowa przyje\u017cd\u017ca arcybiskup Damian Zimo\u0144 po\u015bwi\u0119ci\u0107 organy. Ksi\u0105dz Kazimierz G., kt\u00f3ry jest proboszczem tutejszej parafii \u015bw. J\u00f3zefa Robotnika od 2000 roku, sprowadzi\u0142 ten instrument z Bawarii. || - Od pocz\u0105tku organy w naszym ko\u015bciele by\u0142y ma\u0142e. Za ma\u0142e na tak du\u017cy ko\u015bci\u00f3\u0142. Gdy ludzie zacz\u0119li \u015bpiewa\u0107, a w Godowie \u015bpiewaj\u0105 dobrze, organ\u00f3w nie by\u0142o s\u0142ycha\u0107. St\u0105d inicjatywa, by z okazji jubileuszu 75-lecia ko\u015bcio\u0142a ufundowa\u0107 nowe organy - m\u00f3wi\u0142 wtedy proboszcz tygodnikowi Nowiny Wodzis\u0142awskie. || Realizacja zadania trwa\u0142a kilka lat. Jak wspomina\u0142 ksi\u0105dz G. w tygodniku, przy jednej z kolejnych renowacji starych organ\u00f3w organmistrzowie stwierdzili, \u017ce mo\u017cna kupi\u0107 u\u017cywane organy z ko\u015bcio\u0142a \u015bw. Marii Magdaleny w Alt\u00f6tting, dwudziestog\u0142osowy instrument z traktur\u0105 mechaniczn\u0105, posiadaj\u0105cy 1424 piszcza\u0142ki. || Samo instalowanie instrumentu w ko\u015bciele w Godowie by\u0142o bardzo pracoch\u0142onne, zaj\u0119\u0142o dwa lata. A potem by\u0142o \u015bwi\u0119cenie, odpust, koncert i wreszcie w 2006 roku pierwsza edycja festiwalu kol\u0119d i pastora\u0142ek. Ten, dzi\u0119ki pomys\u0142owi proboszcza, odbywa si\u0119 w ma\u0142ym Godowie do dzisiaj. || W tym samym 2006 roku ksi\u0105dz Kazimierz G. zostaje przeniesiony do parafii w Katowicach. Przestaje by\u0107 proboszczem. Nigdy ju\u017c nim nie b\u0119dzie. Do zatrzymania i aresztowania w lipcu 2019 roku jest rezydentem w parafii katowickiej. Nie emerytem, jak wczoraj podawa\u0142o wiele medi\u00f3w, jest na to za m\u0142ody, ma dopiero 62 lata. || Rezydent nie ma \u015bcis\u0142ych obowi\u0105zk\u00f3w na parafii. Po prostu mieszka na plebani, pomaga proboszczowi i wikariuszom, odprawia msze. Najcz\u0119\u015bciej jest studentem albo schorowanym duchownym. Co przydarzy\u0142o si\u0119 Kazimierzowi G.? || - Ksi\u0105dz jest przenoszony dekretem biskupa albo arcybiskupa. W dekrecie nie ma powodu przeniesienia - wyja\u015bnia Tomasz Kurpas, prawnik z biura prasowego archidiecezji katowickiej. || - Powody by\u0142y organizacyjne. Ksi\u0105dz Kazimierz \u017ale zarz\u0105dza\u0142 parafi\u0105 - m\u00f3wi ksi\u0105dz \u0141ukasz P\u0142aszewski, delegat do spraw Ochrony Dzieci i M\u0142odzie\u017cy w Archidiecezji Katowickiej. || P\u0142aszewski b\u0119dzie bada\u0107 spraw\u0119 Kazimierza G., ale inn\u0105 i dopiero w 2018 roku. || W dekrecie biskupa nie ma powod\u00f3w przeniesienia, ale w teczce personalnej ka\u017cdego ksi\u0119dza - jak zapewnia Kurpas - powinny by\u0107 wszystkie dokumenty i notatki na jego temat, w tym listy od parafian. I powod\u00f3w przenosin mo\u017cna tylko si\u0119 domy\u015bla\u0107 po zbie\u017cno\u015bci dat na tych papierach i na dekrecie.         || Zarzuty, kt\u00f3re us\u0142ysza\u0142 Kazimierz G. dotycz\u0105 lat 2001 - 2004, a wi\u0119c obejmuj\u0105 wi\u0119kszo\u015b\u0107 okresu, w kt\u00f3rym zarz\u0105dza\u0142 on parafi\u0105 w Godowie. Ostatni przypisywany mu przez prokuratur\u0119 czyn mia\u0142 by\u0107 dokonany co najwy\u017cej na dwa lata przed przeniesieniem. || - Moje dziecko nic nie m\u00f3wi\u0142o, \u017ce sta\u0142o si\u0119 tam co\u015b niedobrego. Jedynie mnie zastanowi\u0142o, \u017ce w pewnym momencie przesta\u0142o chodzi\u0107 na spotkania do ks. Kazimierza. Dopiero po latach, ju\u017c kiedy za\u0142o\u017cy\u0142o w\u0142asn\u0105 rodzin\u0119, powiedzia\u0142o mi kr\u00f3tko, co si\u0119 tam dzia\u0142o. A teraz kiedy zosta\u0142o przes\u0142uchane, powiedzia\u0142o mi wi\u0119cej \u2013 tak mieszkaniec Godowa m\u00f3wi\u0142 portalowi nowiny.pl ju\u017c po zarzutach dla by\u0142ego proboszcza. || Za to przyzna\u0142, \u017ce \"by\u0142 \u015bwiadkiem nieobyczajnych zachowa\u0144 proboszcza\". - Lubi\u0142 wypi\u0107 i nie bardzo si\u0119 z tym kry\u0142 przede mn\u0105. Mia\u0142 kolekcj\u0119 film\u00f3w na DVD dla doros\u0142ych. Nawet w moim towarzystwie taki film pu\u015bci\u0142. Nie mia\u0142 zahamowa\u0144 \u2013 opowiada\u0142 portalowi rodzic jednej z domniemanych ofiar ksi\u0119dza. || O piciu alkoholu przez G. mieszka\u0144cy m\u00f3wili tak\u017ce dziennikarzom TVN24. || Rozm\u00f3wca nowin by\u0142 przekonany, \u017ce \"ks. G. wylecia\u0142 z parafii w Godowie po interwencji cz\u0119\u015bci parafian, w\u0142a\u015bnie wskutek nieobyczajnego zachowania, cho\u0107 podobno oficjaln\u0105 przyczyn\u0105 odwo\u0142ania z parafii mia\u0142y by\u0107 problemy zdrowotne ks. Kazimierza\". || Prawnik Kurpas i ksi\u0105dz P\u0142aszewski zapewniaj\u0105, \u017ce w teczce Kazimierza G. nie ma \u017cadnych doniesie\u0144 na temat krzywdzenia dzieci. Wszystkie dokumenty zosta\u0142y przekazane prokuraturze. || - \u015aledztwo jest na pocz\u0105tkowym etapie, a czyny, o kt\u00f3re podejrzany jest Kazimierz G., nie s\u0105 uj\u0119te w katalogu przest\u0119pstw, o kt\u00f3rych mamy obowi\u0105zek karny zawiadamia\u0107 - m\u00f3wi Joanna Smorczewska, rzeczniczka Prokuratury Okr\u0119gowej w Gliwicach. || Inaczej m\u00f3wi\u0105c, nawet gdyby Ko\u015bci\u00f3\u0142 wiedzia\u0142 13 lat temu, \u017ce G. krzywdzi dzieci, nie b\u0119dzie za to rozliczony przez wymiar sprawiedliwo\u015bci. - Ale b\u0119dziemy bada\u0107 ka\u017cdy w\u0105tek tej sprawy. Kwestia \u015bwiadomo\u015bci \u015bwiadk\u00f3w w czasie kiedy dochodzi\u0142o do przest\u0119pstwa - czy by\u0142y jakie\u015b sygna\u0142y, ale zosta\u0142y zignorowane - wp\u0142ywa na obraz sprawy - dodaje Smorczewska. || We wrze\u015bniu 2018 roku m\u0119\u017cczyzna, kt\u00f3ry dzisiaj ma status pokrzywdzonego w sprawie przeciwko Kazimierzowi G. opisa\u0142 swoj\u0105 histori\u0119 w mediach spo\u0142eczno\u015bciowych. || Portal naszemiasto.pl po rozmowie z nim opublikowa\u0142 ca\u0142y jego post: Tu\u017c po mojej pierwszej komunii \u015awi\u0119tej zosta\u0142em ministrantem. Moj\u0105 pos\u0142ug\u0119 sprawowa\u0142em w ko\u015bciele Rzymskokatolickim im \u015bw. J\u00f3zefa Robotnika w Godowie w czasach \"ks\" G. oraz p\u00f3\u017aniej. W czasach pos\u0142ugi u \"ks\" Kazimierza G. zacz\u0119\u0142o si\u0119 ca\u0142e nasze piek\u0142o... nazwisk jest wi\u0119cej, ale chyba ka\u017cdy z wtedy obecnych wykasowa\u0142 ten traumatyczny czas ze swojej pami\u0119ci... (chodzi mi r\u00f3wno jak o ministrant\u00f3w, tak i o grup\u0119 liturgiczn\u0105 - dziewczyny). Uwielbiany wtedy przez wszystkich parafian \"ks\" Kazimierz g. zaprasza\u0142 mnie oraz innych ministrant\u00f3w do domu parafialnego ...iiii ... \" to co tukej widzisz i to co tukyj si\u0119 zdarzy to zostaje w tych murach ... inaczyj mosz grzych ciyn\u017cki i nie podziesz do nieba ...\" P\u00f3\u017aniej zaczyna\u0142y si\u0119 zabawy... || Na post by\u0142ego ministranta odpowiedzia\u0142o 13 os\u00f3b, kt\u00f3re r\u00f3wnie\u017c s\u0105 ofiarami w tej sprawie. Gdy mia\u0142o dochodzi\u0107 do przest\u0119pstw, byli ministrantami, \u015bpiewali w ch\u00f3rze. Chodzili do proboszcza skorzysta\u0107 z internetu, pogra\u0107 na komputerze. || - Dawne czasy, zatarte w pami\u0119ci, ale takie rzeczy jak dotykanie po piersiach zapadaj\u0105 w pami\u0119\u0107 bardzo intensywnie. Mia\u0142am wtedy 12 lat - opowiedzia\u0142a nam wczoraj w Godowie jedna z ofiar, pani Aleksandra. -\u00a0 Jak m\u00f3wi\u0142a, ksi\u0105dz G. \"stworzy\u0142 wok\u00f3\u0142 siebie otoczk\u0119 cz\u0142owieka, kt\u00f3ry bardzo lubi dzieci\". - Potrafi\u0142 zorganizowa\u0107 wycieczki, k\u00f3\u0142ka dla dzieci. My jako dzieciaki w tamtych czasach nie mieli\u015bmy po\u0142owy rzeczy kt\u00f3re s\u0105 teraz. Dlatego wtedy to by\u0142o pasjonuj\u0105ce, i te bajki, kt\u00f3re nam puszcza\u0142 i internet na probostwie wiecznie dost\u0119pny. I tak powoli sobie opracowywa\u0142 ka\u017cdego z osobna, chyba wyczuwa\u0142, z kim co mo\u017ce, z kim nie mo\u017ce. || Pani Aleksandra czu\u0142a wtedy, \u017ce tak nie powinno by\u0107, ale nic nikomu nie powiedzia\u0142a, tylko odci\u0119\u0142a si\u0119 od ksi\u0119dza. Przesta\u0142a do niego chodzi\u0107. Zg\u0142osi\u0142a si\u0119 do prokuratury dopiero po przeczytaniu postu by\u0142ego ministranta. - Tak mi \u0142zy lecia\u0142y, to by\u0142y mocne emocje - m\u00f3wi. || Z by\u0142ym ministrantem, autorem postu jeszcze we wrze\u015bniu 2018 roku skontaktowa\u0142 si\u0119 r\u00f3wnie\u017c wspomniany wy\u017cej ksi\u0105dz \u0141ukasz P\u0142aszewski, delegat do spraw Ochrony Dzieci i M\u0142odzie\u017cy w Archidiecezji Katowickiej. Po rozmowie telefonicznej, sze\u015b\u0107 dni od publikacji postu, uzgodnili, \u017ce obaj zawiadomi\u0105 prokuratur\u0119. || 3 lipca 2019 roku Kazimierz G. zosta\u0142 zatrzymany, dzie\u0144 p\u00f3\u017aniej trafi\u0142 do aresztu.", "autor": "mag/ ks", "source": "TVN 24 Katowice"},
{"id": "950319", "url": "https://www.tvn24.pl/wiadomosci-ze-swiata,2/hadza-bint-al-husajn-zona-premiera-zjednoczonych-emiratow-arabskich-ukrywa-sie-w-londynie,950319.html", "date": "2019-07-05", "time": "14:01:07", "title": "Uciek\u0142a od m\u0119\u017ca emira, \u015blad po niej zagin\u0105\u0142. BBC: ksi\u0119\u017cniczka Had\u017ca ukrywa si\u0119 w Londynie", "lead": "Uciek\u0142a z kraju w obawie przed swoim m\u0119\u017cem, emirem Dubaju i premierem Zjednoczonych Emirat\u00f3w Arabskich. Teraz ksi\u0119\u017cniczka Had\u017ca bint al-Husajn, kt\u00f3r\u0105 m\u0105\u017c nazwa\u0142 \"zdrajczyni\u0105\", wed\u0142ug BBC ukrywa si\u0119 w Londynie, przygotowuje si\u0119 do rozwodu i boi o w\u0142asne \u017cycie.", "text": "Uciek\u0142a z kraju w obawie przed swoim m\u0119\u017cem, emirem Dubaju i premierem Zjednoczonych Emirat\u00f3w Arabskich. Teraz ksi\u0119\u017cniczka Had\u017ca bint al-Husajn, kt\u00f3r\u0105 m\u0105\u017c nazwa\u0142 \"zdrajczyni\u0105\", wed\u0142ug BBC ukrywa si\u0119 w Londynie, przygotowuje si\u0119 do rozwodu i boi o w\u0142asne \u017cycie. || Wok\u00f3\u0142 los\u00f3w 45-letniej Had\u017ci bint al-Husajn, \u017cony Mohammeda Ibn Raszida, 69-letniego emira Dubaju i premiera Zjednoczonych Emirat\u00f3w Arabskich, pojawia si\u0119 wiele spekulacji i domys\u0142\u00f3w. || Zwykle aktywna w mediach spo\u0142eczno\u015bciowych ksi\u0119\u017cniczka, przyrodnia siostra kr\u00f3la Jordanii, od lutego zamilk\u0142a. W\u0105tpliwo\u015bci podsyci\u0142 wpis emira Ibn Raszida z czerwca. \"Zdrajczyni, zdradzi\u0142a\u015b najcenniejsze zaufanie, a twoja gra zosta\u0142a ujawniona. Nie ma ju\u017c miejsca dla ciebie przy mnie. Nie obchodzi mnie, czy jeste\u015b \u017cywa, czy martwa\" - napisa\u0142 premier w mediach spo\u0142eczno\u015bciowych. || Jak twierdzi brytyjski nadawca BBC na swym portalu internetowym, ksi\u0119\u017cniczka Had\u017ci bint al-Husajn pierwsze kroki po ucieczce z Dubaju skierowa\u0142a do Niemiec, gdzie mia\u0142a prosi\u0107 o azyl polityczny. || Po pewnym czasie uda\u0142a si\u0119 do Wielkiej Brytanii. W kraju tym wcze\u015bniej sp\u0119dzi\u0142a wiele lat, kszta\u0142c\u0105c si\u0119 w prywatnych szko\u0142ach w Bristolu i Dorset, a nast\u0119pnie na studiach na Uniwersytecie Oksfordzkim. || Wed\u0142ug BBC \u017cona emira zamieszka\u0142a w wartej 85 mln funt\u00f3w willi w okolicach ogrod\u00f3w Pa\u0142acu Kensington w centrum Londynu. Ma tam przygotowywa\u0107 si\u0119 do procesu rozwodowego. || Jak przekaza\u0142o \u017ar\u00f3d\u0142o bliskie ksi\u0119\u017cniczce, obawia si\u0119 ona o w\u0142asne \u017cycie. Boi si\u0119, \u017ce na zlecenie m\u0119\u017ca mo\u017ce zosta\u0107 uprowadzona i odes\u0142ana do Dubaju. || Brytyjskie media, relacjonuj\u0105c losy Had\u017ci, przypominaj\u0105 pr\u00f3b\u0119 innej g\u0142o\u015bnej ucieczki z dworu emira. Pod koniec lutego c\u00f3rka Ibn Raszida i pasierbica al-Husajn, Latifa, opu\u015bci\u0142a Dubaj dzi\u0119ki pomocy przyjaci\u00f3\u0142. Na pok\u0142adzie jachtu nale\u017c\u0105cego do obcokrajowca skierowali si\u0119 na wsch\u00f3d. || 4 marca ich jacht zosta\u0142 otoczony przez \u0142odzie z zamaskowanymi m\u0119\u017cczyznami na pok\u0142adach. Wed\u0142ug towarzysz\u0105cych ksi\u0119\u017cniczce os\u00f3b byli to przedstawiciele Stra\u017cy Przybrze\u017cnej Indii i s\u0142u\u017cb ZEA. Cho\u0107 c\u00f3rka emira krzycza\u0142a, i\u017c chce wyst\u0105pi\u0107 o azyl, zosta\u0142a zwi\u0105zana, zabrana na inn\u0105 \u0142\u00f3d\u017a i przywieziona z powrotem do Dubaju. || W opublikowanym kilka dni p\u00f3\u017aniej, prawdopodobnie przez znajomych Latify, nagraniu wideo, 33-letnia ksi\u0119\u017cniczka o\u015bwiadcza\u0142a, \u017ce planuje uciec z Dubaju, poniewa\u017c jest \u017ale traktowana przez ojca. || W filmie m\u00f3wi\u0142a, \u017ce ona oraz jej rodzina nie ma w \u017cyciu \"wolnego wyboru\". Zapewni\u0142a, \u017ce przez trzy lata by\u0142a wi\u0119ziona i wielokrotnie torturowana. || Pocz\u0105tkowo ksi\u0119\u017cniczka Had\u017ca broni\u0142a reputacji Zjednoczonych Emirat\u00f3w Arabskich przed oskar\u017ceniami o brutalne obchodzenie si\u0119 emira z c\u00f3rk\u0105. Jednak jak donosi BBC, powo\u0142uj\u0105c si\u0119 na \u017ar\u00f3d\u0142o z otoczenia al-Husajn, ksi\u0119\u017cniczka mog\u0142a pozna\u0107 nowe fakty o traktowaniu pasierbicy po jej powrocie do kraju. || Jak zauwa\u017ca BBC, gdyby okaza\u0142o si\u0119, \u017ce emir za\u017c\u0105da powrotu \u017cony do Dubaju, b\u0119dzie to stanowi\u0142o dyplomatyczny problem dla Londynu. Wielka Brytania i Zjednoczone Emiraty Arabskie utrzymuj\u0105 bowiem bliskie stosunki. || W podobnie niezr\u0119cznej sytuacji mo\u017ce stan\u0105\u0107 Jordania, kt\u00f3rej kr\u00f3l Abdullah jest przyrodnim bratem Had\u017ci bint al-Husajn. Rynek ZEA jest istotnym elementem jorda\u0144skiej gospodarki, daj\u0105c zatrudnienie blisko 250 tysi\u0105com Jorda\u0144czyk\u00f3w, kt\u00f3rzy zarobionymi tam pieni\u0119dzmi zasilaj\u0105 ekonomi\u0119 swojego kraju.", "autor": "ft//rzw", "source": "tvn24.pl, BBC"},
{"id": "950332", "url": "https://www.tvn24.pl/wroclaw,44/olesno-akt-oskarzenia-przeciwko-marcinowi-z-zamiast-pomoc-zaczal-nagrywac,950332.html", "date": "2019-07-05", "time": "14:30:00", "title": "\"Zamiast pom\u00f3c umieraj\u0105cej kole\u017cance, nagrywa\u0142 j\u0105 telefonem\". Nie prze\u017cy\u0142a", "lead": "Prokuratorzy z Olesna (Opolszczyzna) oskar\u017caj\u0105 33-letniego m\u0119\u017cczyzn\u0119 o nieumy\u015blne spowodowanie \u015bmierci kobiety i nieudzielenie jej pomocy. Ich zdaniem m\u0119\u017cczyzna zamiast - po za\u017cyciu narkotyk\u00f3w - pom\u00f3c swojej znajomej, zacz\u0105\u0142 nagrywa\u0107 ostatnie chwile jej \u017cycia telefonem kom\u00f3rkowym.", "text": "Prokuratorzy z Olesna (Opolszczyzna) oskar\u017caj\u0105 33-letniego m\u0119\u017cczyzn\u0119 o nieumy\u015blne spowodowanie \u015bmierci kobiety i nieudzielenie jej pomocy. Ich zdaniem m\u0119\u017cczyzna zamiast - po za\u017cyciu narkotyk\u00f3w - pom\u00f3c swojej znajomej, zacz\u0105\u0142 nagrywa\u0107 ostatnie chwile jej \u017cycia telefonem kom\u00f3rkowym. || Inicjatywa - jak ustalili \u015bledczy - wysz\u0142a od m\u0119\u017cczyzny. Kobieta pojawi\u0142a si\u0119 w domu rodzic\u00f3w Z., kt\u00f3ry na co dzie\u0144 mieszka\u0142 w Holandii. Razem mieli za\u017cywa\u0107 narkotyki. Po pewnym czasie kobieta straci\u0142a przytomno\u015b\u0107. Dosta\u0142a drgawek. M\u0119\u017cczyzna, jak twierdz\u0105 prokuratorzy, zamiast jej pom\u00f3c zacz\u0105\u0142 nagrywa\u0107 wszystko telefonem. Jednym z dowod\u00f3w w sprawie by\u0142o dla \u015bledczych w\u0142a\u015bnie to nagranie. || Jak informuje Krzysztof Grajcar, szef Prokuratury Rejonowej w Ole\u015bnie, Z. zadzwoni\u0142 do swojej znajomej i opisa\u0142 jej stan wsp\u00f3\u0142towarzyszki imprezy. Ta poleci\u0142a mu, by jak najszybciej wezwa\u0142 pogotowie. Jednak m\u0119\u017cczyzna zrobi\u0142 to dopiero kilka godzin p\u00f3\u017aniej. Gdy na pomoc dla 33-latki nie by\u0142o ju\u017c szans. Lekarz, kt\u00f3ry przyjecha\u0142 na miejsce stwierdzi\u0142 zgon kobiety. || Jak wykaza\u0142a sekcja zw\u0142ok, przyczyn\u0105 jej \u015bmierci by\u0142a ostra niewydolno\u015b\u0107 uk\u0142adu kr\u0105\u017cenia i oddychania wywo\u0142ana przez narkotyk. || Pocz\u0105tkowo s\u0105d, na wniosek prokuratury, zastosowa\u0142 wobec m\u0119\u017cczyzny \u015brodek zapobiegawczy w postaci trzymiesi\u0119cznego aresztowania. Jednak p\u00f3\u017aniej, po za\u017caleniu na zastosowany areszt, decyzja zosta\u0142a zmieniona. Z. m\u00f3g\u0142 wyj\u015b\u0107 na wolno\u015b\u0107 po wp\u0142aceniu 20 tysi\u0119cy z\u0142otych kaucji, ale z obowi\u0105zkiem dozoru policyjnego i zakazem opuszczania kraju. || Teraz do S\u0105du Rejonowego w Ole\u015bnie trafi\u0142 akt oskar\u017cenia w tej sprawie. - Marcin Z. jest oskar\u017cony o nieumy\u015blne spowodowanie \u015bmierci w zbiegu z nieodp\u0142atnym udzieleniem narkotyk\u00f3w i bezpo\u015brednim sprowadzeniem niebezpiecze\u0144stwa ci\u0119\u017ckiego uszczerbku na zdrowiu lub \u017cyciu, nieudzielenie pomocy i posiadanie narkotyk\u00f3w - m\u00f3wi Grajcar.\u00a0 || M\u0119\u017cczyzna odm\u00f3wi\u0142 sk\u0142adania wyja\u015bnie\u0144. Nie przyznaje si\u0119 do winy. Przed s\u0105dem b\u0119dzie odpowiada\u0142 z wolnej stopy. Grozi mu do pi\u0119ciu lat wi\u0119zienia.", "autor": "tam/gp", "source": "PAP, TVN24 Wroc\u0142aw"},
{"id": "950359", "url": "https://www.tvn24.pl/wiadomosci-ze-swiata,2/kryzys-w-wenezueli-raport-onz-o-morderstwach-i-torturach,950359.html", "date": "2019-07-05", "time": "15:33:00", "title": "\"Tortury, przemoc seksualna, morderstwa\". Raport o sytuacji w Wenezueli", "lead": "Wysoka Komisarz Organizacji Narod\u00f3w Zjednoczonych do spraw Praw Cz\u0142owieka Michelle Bachelet o\u015bwiadczy\u0142a w pi\u0105tek w Genewie, \u017ce w Wenezueli \"korzystanie z prawa do uczestnictwa w \u017cyciu publicznym\" wi\u0105\u017ce si\u0119 z ryzykiem represji. Jak stwierdzi\u0142a, dochodzi do atak\u00f3w na opozycjonist\u00f3w, arbitralnych zatrzyma\u0144 i stosowania tortur.", "text": "Wysoka Komisarz Organizacji Narod\u00f3w Zjednoczonych do spraw Praw Cz\u0142owieka Michelle Bachelet o\u015bwiadczy\u0142a w pi\u0105tek w Genewie, \u017ce w Wenezueli \"korzystanie z prawa do uczestnictwa w \u017cyciu publicznym\" wi\u0105\u017ce si\u0119 z ryzykiem represji. Jak stwierdzi\u0142a, dochodzi do atak\u00f3w na opozycjonist\u00f3w, arbitralnych zatrzyma\u0144 i stosowania tortur. || \"G\u0142\u00f3wne instytucje oraz praworz\u0105dno\u015b\u0107 w Wenezueli s\u0105 zachwiane\", a \"korzystanie z wolno\u015bci pogl\u0105d\u00f3w, s\u0142owa, stowarzysze\u0144 i zgromadze\u0144 oraz z prawa do uczestnictwa w \u017cyciu publicznym niesie ryzyko represji\" - powiedzia\u0142a Michelle Bachelet, prezentuj\u0105c przed Rad\u0105 Praw Cz\u0142owieka ONZ raport na temat sytuacji w tym kraju. || Jak m\u00f3wi\u0142a, dokument za\u015bwiadcza o \"atakach wymierzonych w opozycjonist\u00f3w (...) i obro\u0144c\u00f3w praw cz\u0142owieka, od gr\u00f3\u017ab i kampanii oszczerstw po arbitralne zatrzymania, tortury (...), przemoc seksualn\u0105, morderstwa i wymuszone zagini\u0119cia\". || Bachelet doda\u0142a, \u017ce wobec demonstruj\u0105cych Wenezuelczyk\u00f3w \"wielokrotnie u\u017cyto nadmiernej i morderczej si\u0142y\". M\u00f3wi\u0142a w tym kontek\u015bcie o operacjach si\u0142 specjalnych, w ramach kt\u00f3rych dokonano \"licznych zab\u00f3jstw, g\u0142\u00f3wnie m\u0142odych m\u0119\u017cczyzn\". || Raport przygotowany po wizycie Bachelet w Wenezueli g\u0142osi, \u017ce re\u017cim Nicolasa Maduro pos\u0142uguje si\u0119 wieloma formami przemocy wobec opozycji, a si\u0142y rz\u0105dowe i wspierane przez nie bandy zabijaj\u0105 politycznych przeciwnik\u00f3w w\u0142adzy. Dokument stwierdza, \u017ce je\u015bli sytuacja w Wenezueli nie poprawi si\u0119, to dojdzie do \"bezprecedensowego exodusu ludno\u015bci\" z kraju, z kt\u00f3rego ju\u017c wyjecha\u0142y ponad cztery miliony ludzi. || Przedstawiciele Wenezueli w Radzie Praw Cz\u0142owieka zarzucili raportowi Bachelet \"stronniczo\u015b\u0107\" i \"liczne b\u0142\u0119dy metodologiczne\". Wed\u0142ug wenezuelskiego wiceministra spraw zagranicznych, Williama Castillo, polegaj\u0105 one m.in. na tym, \u017ce autorka raportu na 558 rozm\u00f3w ze \u015bwiadkami a\u017c 460 mia\u0142a odby\u0107 poza granicami Wenezueli. Michelle Bachelet poinformowa\u0142a w raporcie, \u017ce te rozmowy prowadzi\u0142a z wenezuelskimi uciekinierami i nowymi emigrantami w Argentynie, Brazylii, Chile, Kolumbii, Ekwadorze, Meksyku, Peru i Hiszpanii. || Odpowiadaj\u0105c na zarzuty dotycz\u0105ce prze\u015bladowania i eksterminowania dzia\u0142aczy opozycji w Wenezueli, wiceminister Castillo, staraj\u0105c si\u0119 uzasadni\u0107 represje o\u015bwiadczy\u0142: - Wymaga si\u0119 od pa\u0144stwa, aby bezczynnie przygl\u0105da\u0142o si\u0119 powa\u017cnym zagro\u017ceniom bezpiecze\u0144stwa narodowego, planom przeprowadzenia zamachu stanu zak\u0142adaj\u0105cym doprowadzenie do krwawej \u0142a\u017ani i masakry ludno\u015bci cywilnej, a nawet spowodowania zagranicznej interwencji wojskowej, jak\u0105 grozi nam prezydent Donald Trump. || W Wenezueli post\u0119puje militaryzacja instytucji pa\u0144stwa, a arbitralnych aresztowa\u0144 i tortur dopuszczaj\u0105 si\u0119 zar\u00f3wno wojskowi, jak i cywile tworz\u0105cy prorz\u0105dowe boj\u00f3wki zwane \"kolektywami\". Od stycznia do maja zgin\u0119\u0142o podczas protest\u00f3w 66 os\u00f3b, z czego co najmniej 52 zosta\u0142y zabite przez si\u0142y rz\u0105dowe lub zwi\u0105zane z nimi bandy. || Wed\u0142ug raportu w 2018 roku zgin\u0119\u0142o co najmniej 5,2 tys. os\u00f3b, kt\u00f3re zosta\u0142y zabite za domniemane \"stawianie oporu w\u0142adzy\". Od stycznia do maja bie\u017c\u0105cego roku zgin\u0119\u0142o co najmniej 1,5 tys. os\u00f3b. Si\u0142y bezpiecze\u0144stwa zatrzymuj\u0105 m\u0142odych ludzi, rozstrzeliwuj\u0105 ich i podrzucaj\u0105 nast\u0119pnie narkotyki, aby upozorowa\u0107, \u017ce byli oni przest\u0119pcami, kt\u00f3rych zabito podczas ucieczki. Co najmniej 793 osoby zosta\u0142y pozbawione wolno\u015bci. || Bachelet zaznaczy\u0142a w pi\u0105tek, \u017ce przest\u0119pstwa te \"powinny zosta\u0107 poddane dok\u0142adnemu \u015bledztwu, kt\u00f3re okre\u015bli odpowiedzialno\u015b\u0107 sprawc\u00f3w i zagwarantuje, \u017ce nie b\u0119d\u0105 si\u0119 one powtarza\u0107\". || W Wenezueli od stycznia trwa kryzys polityczny i stan faktycznej dwuw\u0142adzy. Na fali masowych wyst\u0105pie\u0144 przeciwko prezydentowi Maduro 23 stycznia tymczasowym prezydentem kraju og\u0142osi\u0142 si\u0119 Juan Guaido, przewodnicz\u0105cy parlamentu i przyw\u00f3dca opozycji, kt\u00f3ry uzna\u0142 prezydentur\u0119 rywala za nielegaln\u0105. || W kraju panuje najpowa\u017cniejszy w jego historii kryzys gospodarczy, wenezuelski boliwar nie ma praktycznie \u017cadnej warto\u015bci, w sklepach brakuje niemal wszystkich produkt\u00f3w, cz\u0119sto dochodzi do przerw w dostawach pr\u0105du. Hiperinflacja szacowana jest przez MFW na 10 mln proc. Wed\u0142ug ONZ 7 mln os\u00f3b, czyli jedna czwarta ludno\u015bci tego kraju, potrzebuje pomocy humanitarnej.", "autor": "momo//rzw", "source": "PAP"},
{"id": "950331", "url": "https://www.tvn24.pl/wiadomosci-ze-swiata,2/dowodca-gwardii-rewolucyjnej-iran-powinien-zajac-brytyjski-tankowiec,950331.html", "date": "2019-07-05", "time": "14:20:26", "title": "Brytyjczycy zaj\u0119li ira\u0144ski tankowiec. Gwardia Rewolucyjna grozi odwetem", "lead": "Na wniosek prokuratora generalnego Gibraltaru tamtejszy S\u0105d Najwy\u017cszy postanowi\u0142 w pi\u0105tek przed\u0142u\u017cy\u0107 o 14 dni zatrzymanie tankowca z ira\u0144sk\u0105 rop\u0105, kt\u00f3ry w czwartek doprowadzono do gibraltarskiego portu. O decyzji s\u0105du poinformowa\u0142 rz\u0105d Gibraltaru. Ira\u0144czycy gro\u017c\u0105 odwetem.", "text": "Na wniosek prokuratora generalnego Gibraltaru tamtejszy S\u0105d Najwy\u017cszy postanowi\u0142 w pi\u0105tek przed\u0142u\u017cy\u0107 o 14 dni zatrzymanie tankowca z ira\u0144sk\u0105 rop\u0105, kt\u00f3ry w czwartek doprowadzono do gibraltarskiego portu. O decyzji s\u0105du poinformowa\u0142 rz\u0105d Gibraltaru. Ira\u0144czycy gro\u017c\u0105 odwetem. || Jak podaje rz\u0105dowy komunikat, S\u0105d Najwy\u017cszy wyda\u0142 t\u0119 decyzj\u0119 w zwi\u0105zku z okoliczno\u015bciami, kt\u00f3re wskazuj\u0105 na konieczno\u015b\u0107 zatrzymania tankowca Grace 1 w my\u015bl przepis\u00f3w Unii Europejskiej o sankcjach wobec Syrii. Aresztowanie obcego statku w Gibraltarze na d\u0142u\u017cej ni\u017c trzy doby wymaga zgody S\u0105du Najwy\u017cszego. || \u017bo\u0142nierze brytyjskiej piechoty morskiej w czwartek zaj\u0119li tankowiec Grace 1 w zwi\u0105zku z podejrzeniem, \u017ce transportowa\u0142 on rop\u0119 do Syrii z naruszeniem sankcji ONZ. Wywo\u0142a\u0142o to oburzenie Teheranu. || \"Je\u015bli Wielka Brytania nie zwolni ira\u0144skiego tankowca, obowi\u0105zkiem w\u0142adz (ira\u0144skich) jest zaj\u0119cie brytyjskiego tankowca\" - napisa\u0142 dow\u00f3dca ira\u0144skiej Gwardii Rewolucyjnej genera\u0142 Mohsen Rezai na Twitterze. \"Islamski Iran w swej 40-letniej historii nigdy nie zaczyna\u0142 \u017cadnej bitwy, ale te\u017c nigdy nie waha\u0142 si\u0119 odpowiedzie\u0107 prze\u015bladowcom\" - doda\u0142. || Rzecznik MSZ Iranu Abbas Musawi powiedzia\u0142 w czwartek, \u017ce ira\u0144ski tankowiec transportowa\u0142 ira\u0144sk\u0105 rop\u0119. Zosta\u0142 zatrzymany ko\u0142o Gibraltaru po przep\u0142yni\u0119ciu wok\u00f3\u0142 Afryki, czyli d\u0142ug\u0105 tras\u0105 z Bliskiego Wschodu na Morze \u015ar\u00f3dziemne. Musawi podkre\u015bli\u0142, \u017ce Teheran nie zaakceptuje \"nielegalnego zatrzymania\" przez Wielk\u0105 Brytani\u0119 ira\u0144skiego tankowca u wybrze\u017cy Gibraltaru. || Reuters odnotowuje, \u017ce Unia Europejska, cho\u0107 w 2011 roku zakaza\u0142a dostaw ropy do targanej wojn\u0105 Syrii, kt\u00f3rej bliskim sojusznikiem jest Iran, nigdy nie zaj\u0119\u0142a tankowca na morzu. W odr\u00f3\u017cnieniu od Stan\u00f3w Zjednoczonych, UE nie stosuje sankcji wobec Iranu. || O zatrzymaniu w czwartek u wybrze\u017cy Gibraltaru statku podejrzanego o dostarczanie ropy naftowej do Syrii poinformowa\u0142y w\u0142adze tego brytyjskiego terytorium zamorskiego. || Wed\u0142ug \"Lloyd's List\" tankowiec Grace 1 p\u0142yn\u0105\u0142 pod bander\u0105 Panamy. || Hiszpa\u0144ski minister spraw zagranicznych i zgodnie z ustaleniami przysz\u0142y szef Europejskiej S\u0142u\u017cby Dzia\u0142a\u0144 Zewn\u0119trznych Josep Borrell o\u015bwiadczy\u0142 w czwartek, \u017ce to Waszyngton za\u017c\u0105da\u0142 od Wielkiej Brytanii zatrzymania tankowca. Doda\u0142, \u017ce w\u0142adze w Madrycie badaj\u0105, czy podczas zatrzymania statku nie naruszono suwerenno\u015bci Hiszpanii, gdy\u017c \"wydaje si\u0119, i\u017c do przej\u0119cia jednostki dosz\u0142o na wodach hiszpa\u0144skich\". Hiszpania nie uznaje w\u00f3d wok\u00f3\u0142 Gibraltaru za nale\u017c\u0105ce do tego terytorium. || Sankcje unijne wobec Syrii, kt\u00f3re obowi\u0105zuj\u0105 od ko\u0144ca 2011 roku, w maju br. ze wzgl\u0119du na trwaj\u0105ce represje wobec ludno\u015bci cywilnej zosta\u0142y przed\u0142u\u017cone do 1 czerwca 2020 roku. Restrykcje te obejmuj\u0105 embargo na dostawy ropy naftowej, ograniczenie okre\u015blonych inwestycji, zamro\u017cenie aktyw\u00f3w syryjskiego banku centralnego w krajach UE, ograniczenia w eksporcie sprz\u0119tu i technologii, kt\u00f3re mog\u0142yby zosta\u0107 wykorzystane do represji, a tak\u017ce sprz\u0119tu i technologii pozwalaj\u0105cych monitorowa\u0107 lub przechwytywa\u0107 po\u0142\u0105czenia internetowe i telefoniczne.", "autor": "ft//rzw", "source": "PAP"},
{"id": "950387", "url": "https://www.tvn24.pl/kultura-styl,8/raper-asap-rocky-aresztowany-w-szwecji-za-udzial-w-bojce,950387.html", "date": "2019-07-05", "time": "17:04:59", "title": "Mia\u0142 by\u0107 gwiazd\u0105 Open'era, trafi\u0142 za kratki. Szwedzki s\u0105d przed\u0142u\u017cy\u0142 raperowi areszt", "lead": "Szwedzki s\u0105d zdecydowa\u0142 w pi\u0105tek o przed\u0142u\u017ceniu aresztu dla ameryka\u0144skiego rapera A$AP Rocky\u2019ego. Zosta\u0142 zatrzymany w \u015brod\u0119 w Sztokholmie za udzia\u0142 w b\u00f3jce. Muzyk mia\u0142 by\u0107 gwiazd\u0105 drugiego dnia gdy\u0144skiego Open'era, organizatorzy festiwalu w ostatniej chwili musieli szuka\u0107 zast\u0119pstwa.", "text": "Szwedzki s\u0105d zdecydowa\u0142 w pi\u0105tek o przed\u0142u\u017ceniu aresztu dla ameryka\u0144skiego rapera A$AP Rocky\u2019ego. Zosta\u0142 zatrzymany w \u015brod\u0119 w Sztokholmie za udzia\u0142 w b\u00f3jce. Muzyk mia\u0142 by\u0107 gwiazd\u0105 drugiego dnia gdy\u0144skiego Open'era, organizatorzy festiwalu w ostatniej chwili musieli szuka\u0107 zast\u0119pstwa. || 30-letni A$AP Rocky, inaczej Lord Flacko, kt\u00f3rego prawdziwe personalia to Rakim Mayers, zosta\u0142 aresztowany w \u015brod\u0119 razem z ochroniarzem i dwoma wsp\u00f3\u0142pracownikami. Do zatrzymania dosz\u0142o kilka godzin po wyst\u0119pie muzyka na  festiwalu hip-hopowym w stolicy Szwecji. || Powodem zatrzymania by\u0142a b\u00f3jka, w kt\u00f3r\u0105 m\u0119\u017cczy\u017ani mieli wda\u0107 si\u0119 w niedziel\u0119 w centrum Sztokholmu.\u00a0 || Piosenkarz przebywa w szwedzkim areszcie pod zarzutem napa\u015bci. || W pi\u0105tek s\u0105d w Sztokholmie pozytywnie rozpatrzy\u0142 wniosek prokuratury o przed\u0142u\u017cenie aresztu. Prokuratura dosta\u0142a czas do 19 lipca, aby postawi\u0107 muzykowi zarzuty.\u00a0 || - Jest ryzyko, \u017ce je\u017celi zostanie wypuszczony na wolno\u015b\u0107, b\u0119dzie pr\u00f3bowa\u0142 zbiec lub w inny spos\u00f3b unikn\u0105\u0107 procesu oraz wyroku - t\u0142umaczy\u0142a rzeczniczka s\u0105du.\u00a0 || Obro\u0144ca Mayersa,\u00a0Henrik Olsson Lilja, przekaza\u0142, \u017ce raper b\u0119dzie odwo\u0142ywa\u0142 si\u0119 od decyzji o przed\u0142u\u017ceniu aresztu. - Zostali zaatakowani i po prostu si\u0119 bronili - przekonywa\u0142 dziennikarzy. - Wobec tego w ci\u0105gu godziny b\u0105d\u017a dw\u00f3ch z\u0142o\u017cymy apelacj\u0119 do S\u0105du Apelacyjnego. Mamy nadziej\u0119, \u017ce inaczej spojrzy na t\u0119 spraw\u0119 - doda\u0142. || Ochroniarz rapera zosta\u0142 zwolniony w czwartek. W areszcie przebywa nadal dw\u00f3ch wsp\u00f3\u0142pracownik\u00f3w muzyka. || - Nie mog\u0119 m\u00f3wi\u0107 o szczeg\u00f3\u0142ach sprawy, ale mog\u0119 powiedzie\u0107, \u017ce m\u00f3j klient nie przyznaje si\u0119 do winy i nie mo\u017ce si\u0119 ju\u017c doczeka\u0107 kolejnego spotkania z fanami w czasie swojej trasy koncertowej. Mamy nadziej\u0119, \u017ce nied\u0142ugo zostanie wypuszczony - t\u0142umaczy\u0142 po zatrzymaniu muzyka jego prawnik. || Szwedzka stolica by\u0142a jednym z przystank\u00f3w na europejskiej trasie koncertowej ameryka\u0144skiego rapera. Kolejnym mia\u0142a by\u0107 Gdynia, gdzie na czwartek 4 lipca zaplanowano jego wyst\u0119p na Open'erze. W ostatniej chwili zast\u0105pi\u0142 go brytyjski raper Stormzy. || W zwi\u0105zku z zatrzymaniem raper musia\u0142 odwo\u0142a\u0107 tak\u017ce koncerty w Norwegii, Dublinie i\u00a0 Londynie. || Przed aresztowaniem Mayers opublikowa\u0142 na Instagramie filmik, na kt\u00f3rym wida\u0107, jak k\u0142\u00f3ci si\u0119 z dwoma m\u0119\u017cczyznami. Raper twierdzi na nagraniu, \u017ce m\u0119\u017cczy\u017ani go \u015bledzili i dodaje, \u017ce nie chce k\u0142opot\u00f3w. || W Internecie kr\u0105\u017cy te\u017c nagranie, na kt\u00f3rym wida\u0107, jak piosenkarz chwyta jednego z m\u0119\u017cczyzn i rzuca nim o ziemi\u0119. Ameryka\u0144ski portal CBS News podaje, \u017ce raper mia\u0142 pobi\u0107 m\u0119\u017cczyzn\u0119, kt\u00f3ry domaga\u0142 si\u0119 od niego rekompensaty za zniszczone s\u0142uchawki.", "autor": "momo//rzw", "source": "Reuters, CBS News"},
{"id": "950373", "url": "https://www.tvn24.pl/krakow,50/kielce-sad-uchylil-zakaz-prezydenta-w-sprawie-marszu-rownosci,950373.html", "date": "2019-07-05", "time": "15:58:00", "title": "Marsz R\u00f3wno\u015bci przejdzie ulicami Kielc. S\u0105d uchyli\u0142 zakaz prezydenta", "lead": "S\u0105d Okr\u0119gowy w Kielcach w pi\u0105tek uchyli\u0142 w ca\u0142o\u015bci decyzj\u0119 prezydenta miasta zakazuj\u0105c\u0105 organizacji pierwszego w mie\u015bcie Marszu R\u00f3wno\u015bci. Wyrok nie jest prawomocny.", "text": "S\u0105d Okr\u0119gowy w Kielcach w pi\u0105tek uchyli\u0142 w ca\u0142o\u015bci decyzj\u0119 prezydenta miasta zakazuj\u0105c\u0105 organizacji pierwszego w mie\u015bcie Marszu R\u00f3wno\u015bci. Wyrok nie jest prawomocny. || W po\u0142owie czerwca prezydentowi Kielc Bogdanowi Wencie z\u0142o\u017cono zg\u0142oszenie o organizacji Marszu. Jego uczestnicy mieli przej\u015b\u0107 ulicami centrum miasta w sobot\u0119 13 lipca oko\u0142o po\u0142udnia. W zg\u0142oszeniu podano szacunkow\u0105 liczb\u0119 uczestnik\u00f3w zgromadzenia \u2013 500 os\u00f3b. Do prezydenta trafi\u0142o r\u00f3wnie\u017c pismo, w kt\u00f3rym organizatorzy prosili ratusz o wsp\u00f3\u0142prac\u0119 pod k\u0105tem logistycznym i w zakresie bezpiecze\u0144stwa marszu. || - Jako prezydent miasta po konsultacjach z Biurem Zarz\u0105dzania Kryzysowego, jak i z przedstawicielami miejskiej i wojew\u00f3dzkiej policji oraz stra\u017cy miejskiej, tak\u017ce ze wzgl\u0119du na bezpiecze\u0144stwo mieszka\u0144c\u00f3w i tego, jakie sygna\u0142y do nas wp\u0142yn\u0119\u0142y, wyda\u0142em dzisiaj decyzj\u0119 odmown\u0105 o organizacji Marszu R\u00f3wno\u015bci\u2013 poinformowa\u0142 w\u00f3wczas Wenta. || Wenta wyja\u015bnia\u0142 zakaz obawami przed napi\u0119t\u0105 atmosfer\u0105, jaka mog\u0142aby powsta\u0107 pomi\u0119dzy uczestnikami Marszu R\u00f3wno\u015bci i kilkunastu innych zgromadze\u0144, jakie maj\u0105 by\u0107 organizowane w sobot\u0119 13 lipca w centrum Kielc. - Musimy wyeliminowa\u0107 wszelk\u0105 form\u0119 zagro\u017cenia, kt\u00f3ra mog\u0142aby spowodowa\u0107 niepotrzebne zaj\u015bcia \u2013 argumentowa\u0142 prezydent. || Wspomnia\u0142, \u017ce tego dnia w mie\u015bcie b\u0119dzie wi\u0119cej turyst\u00f3w, ze wzgl\u0119du na imprezy Mi\u0119dzynarodowego Harcerskiego Festiwalu Kultury M\u0142odzie\u017cy Szkolnej i koncert inauguracyjny tego wydarzenia. || Jak wynika z danych przekazanych przez kielecki magistrat, wp\u0142yn\u0119\u0142o do niego 19 zg\u0142osze\u0144 dotycz\u0105cych zgromadze\u0144 publicznych zaplanowanych na 13 lipca. 13 z nich wniesiono w spos\u00f3b zgodny z przepisami. Wszystkie poza Marszem R\u00f3wno\u015bci zosta\u0142y zg\u0142oszone w tzw. trybie uproszczonym i prezydent nie ma ustawowej kompetencji do ich zakazania. 12 kontrmanifestacji znalaz\u0142oby si\u0119 w bezpo\u015brednim s\u0105siedztwie trasy Marszu R\u00f3wno\u015bci. || - Jest nam absolutnie przykro, \u017ce nie mamy wsparcia w prezydencie miasta. To, co wybrzmia\u0142o na tej konferencji to to, \u017ce pr\u00f3buje zrzuci\u0107 odpowiedzialno\u015b\u0107 za t\u0119 decyzj\u0119 z siebie, przerzuci\u0107 j\u0105 na s\u0105d i wojew\u00f3dzkie si\u0142y policji. Jest nam ogromnie przykro, poniewa\u017c z tego wybrzmiewa tylko triumf dla \u015brodowisk prawicowo-nacjonalistycznych, kt\u00f3re pr\u00f3bowa\u0142y nas zablokowa\u0107, zg\u0142aszaj\u0105c kilkana\u015bcie kontrmanifestacji \u2013 powiedzia\u0142a jedna z organizatorek Marszu R\u00f3wno\u015bci Katarzyna K\u0119dzierska. || Od decyzji prezydenta Kielc zakazuj\u0105cej Marszu R\u00f3wno\u015bci w czwartek odwo\u0142ali si\u0119 do s\u0105du jego organizatorzy. Do tego odwo\u0142ania przy\u0142\u0105czy\u0142 si\u0119 Rzecznik Praw Obywatelskich Adam Bodnar i w pi\u015bmie procesowym skierowanym do S\u0105du Okr\u0119gowego w Kielcach wni\u00f3s\u0142 o uchylenie decyzji o zakazie manifestacji. || Jak podkre\u015bli\u0142 RPO, ograniczanie wolno\u015bci zgromadze\u0144 powinno by\u0107 traktowane jako absolutny wyj\u0105tek, co wskazuje na potrzeb\u0119 zaw\u0119\u017caj\u0105cej interpretacji wszelkich ogranicze\u0144 dotycz\u0105cych swobodnego i pokojowego zgromadzania si\u0119, a ka\u017cdy zakaz odbycia zgromadzenia musi by\u0107 w spos\u00f3b przekonuj\u0105cy uzasadniony. || Zaznaczy\u0142, \u017ce ocena, czy odbycie zgromadzenia mo\u017ce zagra\u017ca\u0107 \u017cyciu lub zdrowiu ludzi albo mieniu w znacznych rozmiarach, musi si\u0119 odnosi\u0107 do organizator\u00f3w i uczestnik\u00f3w zgromadzenia, a nie do os\u00f3b niech\u0119tnych zgromadzeniu. - Prezydent pos\u0142u\u017cy\u0142 si\u0119 de facto zasad\u0105 odpowiedzialno\u015bci zbiorowej, obarczaj\u0105c organizator\u00f3w i uczestnik\u00f3w pokojowego zgromadzenia odpowiedzialno\u015bci\u0105 za liczb\u0119 kontrmanifestacji i potencjalne agresywne zachowanie os\u00f3b, na kt\u00f3re organizatorzy Marszu R\u00f3wno\u015bci nie mog\u0105 mie\u0107 wp\u0142ywu \u2013 doda\u0142 RPO. || S\u0105d przychyli\u0142 si\u0119 do wniosku organizator\u00f3w oraz RPO i uchyli\u0142 decyzj\u0119 prezydenta Kielc zakazuj\u0105c\u0105 Marszu R\u00f3wno\u015bci argumentuj\u0105c, \u017ce wolno\u015b\u0107 zgromadze\u0144 jest prawnie zagwarantowana w Konstytucji RP. || - Wolno\u015b\u0107 zgromadze\u0144 jest jednym z fundament\u00f3w demokratycznego pa\u0144stwa prawa i gwarantuje cz\u0142onkom spo\u0142eczno\u015bci wp\u0142yw na w\u0142adze publiczne, umo\u017cliwia oddzia\u0142ywania jednostkom na te w\u0142adze poprzez prezentowanie opinii, ocen, pogl\u0105d\u00f3w i \u017c\u0105da\u0144 \u2013 podkre\u015bli\u0142a w uzasadnieniu postanowienia s\u0119dzia Renata \u017bak. || Doda\u0142a, \u017ce w orzecznictwie s\u0105d\u00f3w krajowych, Trybuna\u0142u Konstytucyjnego oraz Europejskiego Trybuna\u0142u Praw Cz\u0142owieka wskazuje si\u0119, \u017ce ograniczenia wolno\u015bci zgromadze\u0144 nie powinny opiera\u0107 si\u0119 na przypuszczeniach b\u0105d\u017a spekulacjach, a ewentualny zakaz podejmowany bez uprzedniej oceny stopnia zagro\u017cenia. || - \u0179r\u00f3d\u0142o potencjalnego zagro\u017cenia \u017cycia czy zdrowia ludzi, albo mienia w znacznym rozmiarze, tkwi\u0107 musi w samym zgromadzeniu, a nie w okoliczno\u015bciach pochodnych, np. planowanym dzia\u0142aniu grupy jakiej\u015b os\u00f3b, maj\u0105cych na celu utrudnienia odbycia zgromadzenia publicznego \u2013 zaznaczy\u0142a s\u0119dzia. || Rzecznik prasowy kieleckiego ratusza Tomasz Por\u0119bski poinformowa\u0142 PAP, \u017ce prezydent szanuje decyzj\u0119 s\u0105du, dlatego nie b\u0119dzie si\u0119 od niej odwo\u0142ywa\u0142.", "autor": "gp", "source": "PAP"},
{"id": "950328", "url": "https://www.tvn24.pl/pomorze,42/szczecin-wraca-sprawa-kraski-ale-bez-uniewinnienia,950328.html", "date": "2019-07-05", "time": "16:05:43", "title": "Prokuratura zmienia zdanie w sprawie Kraski. Ju\u017c nie chce jego uniewinnienia", "lead": "Prokuratura Regionalna w Szczecinie wycofa\u0142a postulat o uniewinnienie Arkadiusza Kraski w sprawie podw\u00f3jnego zab\u00f3jstwa, kt\u00f3ry wcze\u015bniej by\u0142 we wniosku \u015bledczych do S\u0105du Najwy\u017cszego. Kraska zosta\u0142 skazany w tej sprawie na do\u017cywocie. \u015aledczy chc\u0105 jednak, by sprawa ruszy\u0142a od pocz\u0105tku. Ten wniosek zostanie rozpatrzony w przysz\u0142ym tygodniu.", "text": "Prokuratura Regionalna w Szczecinie wycofa\u0142a postulat o uniewinnienie Arkadiusza Kraski w sprawie podw\u00f3jnego zab\u00f3jstwa, kt\u00f3ry wcze\u015bniej by\u0142 we wniosku \u015bledczych do S\u0105du Najwy\u017cszego. Kraska zosta\u0142 skazany w tej sprawie na do\u017cywocie. \u015aledczy chc\u0105 jednak, by sprawa ruszy\u0142a od pocz\u0105tku. Ten wniosek zostanie rozpatrzony w przysz\u0142ym tygodniu. || Biuro prasowe S\u0105du Najwy\u017cszego potwierdzi\u0142o nam, \u017ce zmodyfikowany wniosek Prokuratury Regionalnej w Szczecinie o skierowanie sprawy podw\u00f3jnego zab\u00f3jstwa z 1999 roku do ponownego rozpoznania w S\u0105dzie Okr\u0119gowym w Szczecinie, ma zosta\u0107 rozpatrzony 9 lipca. || Zmieniony wniosek, w przeciwie\u0144stwie do wersji pierwotnej, kt\u00f3r\u0105 prokuratura z\u0142o\u017cy\u0142a w maju, nie zawiera postulatu o uniewinnienie Arkadiusza Kraski, skazanego wcze\u015bniej za to podw\u00f3jne zab\u00f3jstwo na do\u017cywocie. || Potwierdzi\u0142 nam to r\u00f3wnie\u017c Micha\u0142 Ka\u0142u\u017cny, adwokat Kraski. - Jestem zszokowany takim post\u0119powaniem prokuratury. Nie rozumiem powod\u00f3w takiego zachowania \u2013 komentuje. Podkre\u015bla jednocze\u015bnie, \u017ce brak we wniosku prokuratury cz\u0119\u015bci dotycz\u0105cej uniewinnienia nie oznacza, \u017ce jego klient nie zostanie przez s\u0105d oczyszczony z zarzut\u00f3w. || M\u0119\u017cczyzna sp\u0119dzi\u0142 w wi\u0119zieniu 18 lat. Nowe dowody, wed\u0142ug wcze\u015bniejszych doniesie\u0144 medialnych, mia\u0142y wskazywa\u0107, \u017ce nie jest on odpowiedzialny za te zab\u00f3jstwa. Prokuratura Krajowa zaprzeczy\u0142a jednak temu w pi\u0105tek. || Prokurator Ewa Bialik w o\u015bwiadczeniu w tej sprawie przekazanym PAP zaznaczy\u0142a, \u017ce \"z dokonanej przez PK analizy wynika, \u017ce podj\u0119te ustalenia nie podwa\u017caj\u0105 kluczowych dowod\u00f3w, kt\u00f3re by\u0142y podstaw\u0105 wyroku skazuj\u0105cego Krask\u0119 na do\u017cywotnie wi\u0119zienie\". - Nie podwa\u017caj\u0105 w szczeg\u00f3lno\u015bci zezna\u0144 kilkorga \u015bwiadk\u00f3w, kt\u00f3rzy jednoznacznie rozpoznali Krask\u0119 jako osob\u0119 strzelaj\u0105c\u0105 z broni palnej do ofiar przest\u0119pstwa. Wiarygodno\u015b\u0107 tych zezna\u0144 potwierdzaj\u0105 zapisy monitoringu wideo ze stacji benzynowej, na kt\u00f3rej dosz\u0142o do morderstwa - doda\u0142a prokurator. || \"W ocenie PK dowody, wskazuj\u0105ce na nieprawid\u0142owo\u015bci w przeprowadzeniu niekt\u00f3rych czynno\u015bci \u015bledczych przez funkcjonariuszy policji, nie wskazuj\u0105 o niewinno\u015bci skazanego. \u017baden z nowych dowod\u00f3w nie \u015bwiadczy bezpo\u015brednio o braku winy Kraski\" - zaznaczy\u0142a prok. Bialik. || O sprawie pierwszy poinformowa\u0142 onet.pl. Jak pisze portal, \"je\u015bli S\u0105d Najwy\u017cszy przychyli si\u0119 do wniosku prokuratury, w\u0142a\u015bciwe \u015bledztwo przeciwko zleceniodawcy, zab\u00f3jcom i policjantom, kt\u00f3rzy wrobili niewinnego cz\u0142owieka w mafijn\u0105 egzekucj\u0119, nie ruszy z miejsca\". || Sprawa Kraski by\u0142a szeroko opisywana w mediach. M\u0119\u017cczyzna 7 marca 2001 roku zosta\u0142 skazany przez S\u0105d Okr\u0119gowy w Szczecinie na do\u017cywocie za przypisane mu podw\u00f3jne zab\u00f3jstwo w Szczecinie we wrze\u015bniu 1999 roku. Wyrok ten utrzyma\u0142 3 lipca 2001 roku S\u0105d Apelacyjny w Poznaniu. || Do zab\u00f3jstw mia\u0142o doj\u015b\u0107 na tle porachunk\u00f3w mi\u0119dzy grupami przest\u0119pczymi - od ran postrza\u0142owych w pobli\u017cu jednej ze szczeci\u0144skich stacji benzynowych zgin\u0119li Marek C. i Robert S. || Wniosek o wznowienie sprawy i uniewinnienie Kraski z\u0142o\u017cy\u0142a Prokuratura Regionalna w Szczecinie. Wed\u0142ug medi\u00f3w, we wniosku tym wskazywano, \u017ce podczas \u015bledztwa mog\u0142o doj\u015b\u0107 do pope\u0142nienia przest\u0119pstwa m.in. preparowania dowod\u00f3w i mataczenia - co wp\u0142yn\u0119\u0142o na orzeczenie s\u0105du. O wstrzymanie wykonania prawomocnego wyroku w tej sprawie wnie\u015bli 12 kwietnia obro\u0144ca skazanego i prokurator. || S\u0105d Najwy\u017cszy 6 maja wstrzyma\u0142 wykonywanie kary wobec Arkadiusza Kraski. M\u0119\u017cczyzna po 18 latach wyszed\u0142 na wolno\u015b\u0107, aby oczekiwa\u0107 na rozstrzygni\u0119cie wniosku o wznowienie jego post\u0119powania i uniewinnienie. || \"Zachodzi obecnie wysokie prawdopodobie\u0144stwo, i\u017c dojdzie - w wyniku rozpoznania nadzwyczajnego \u015brodka zaskar\u017cenia - do uchylenia wyrok\u00f3w s\u0105d\u00f3w I oraz II instancji, czego domaga si\u0119 w skardze nadzwyczajnej prokurator\" - czytamy w uzasadnieniu decyzji SN. || S\u0119dzia Jacek B\u0142aszczyk podkre\u015bli\u0142 w\u00f3wczas, \u017ce decyzja o wstrzymaniu wykonania kary w \u017caden spos\u00f3b nie przes\u0105dza ostatecznej decyzji co do uniewinnienia m\u0119\u017cczyzny. Zaznaczy\u0142 jednak, \u017ce szereg nowych dowod\u00f3w wykazanych przed s\u0105dem jasno wskazuje, \u017ce nale\u017cy zastosowa\u0107 nadzwyczajny \u015brodek zaskar\u017cenia, jakim jest wstrzymanie wykonania kary. || Nowe fakty w sprawie Kraski wysz\u0142y przy okazji badania innej sprawy. - S\u0105 to dowody na to, \u017ce policja wykonywa\u0142a polecenia gangster\u00f3w i krok po kroku wrabia\u0142a Krask\u0119 w podw\u00f3jne zab\u00f3jstwo \u2013 powiedzia\u0142a nam dziennikarka Wirtualnej Polski Magdalena Mie\u015bnik, kt\u00f3ra zapozna\u0142a si\u0119 z dokumentami prokuratury, zanim zosta\u0142y utajnione. || Mie\u015bnik czyta\u0142a wniosek o wznowienie post\u0119powania, z kt\u00f3rego wynika\u0142o, \u017ce policjanci mieli wys\u0142a\u0107 do Centralnego Laboratorium Kryminalistycznego inn\u0105 ta\u015bm\u0119 z monitoringu ni\u017c ta, na kt\u00f3rej by\u0142o wida\u0107 zaj\u015bcie. || Mia\u0142y by\u0107 te\u017c podmienione protoko\u0142y z zezna\u0144 \u015bwiadk\u00f3w, a tak\u017ce \u0142uski mia\u0142y by\u0107 podrzucone w inne miejsce ni\u017c to, w kt\u00f3rym dosz\u0142o do zab\u00f3jstwa. Zeznania \u015bwiadk\u00f3w incognito te\u017c mia\u0142y by\u0107 niesp\u00f3jne. - Ranny m\u0119\u017cczyzna, wed\u0142ug tego, co powiedzieli, mia\u0142 zosta\u0107 postrzelony w rejonie ulicy \u0141okietka, tymczasem do zab\u00f3jstwa dosz\u0142o w pobli\u017cu stacji benzynowej. Je\u015bli kierowa\u0107 si\u0119 logik\u0105 prokuratury i s\u0105du, postrzelony trzykrotnie m\u0119\u017cczyzna, w tym w biodro, musia\u0142by przebiec kilkadziesi\u0105t metr\u00f3w i nie zgubi\u0142 klapk\u00f3w, kt\u00f3re mia\u0142 na nogach - relacjonowa\u0142a Magdalena Mie\u015bnik. || Prokuratura dotar\u0142a te\u017c do Izabeli \u0141., \u015bwiadka, kt\u00f3ry mia\u0142 znikn\u0105\u0107 po przes\u0142uchaniu. - Ona, gdy pierwszy raz by\u0142a przes\u0142uchiwana, powiedzia\u0142a, \u017ce to na pewno nie Arkadiusz Kraska by\u0142 na miejscu zbrodni, nie on strzela\u0142 - opowiada\u0142a dziennikarka. - Policjanci n\u0119kali j\u0105 przez kilka dni, zmuszali do zmiany zezna\u0144, straszyli wi\u0119zieniem, przekonywali, \u017ce zabior\u0105 jej dziecko, je\u015bli ich nie zmieni - dodaje.", "autor": "e\u0141Ka/ks", "source": "TVN24 Szczecin/ PAP"},
{"id": "950343", "url": "https://www.tvn24.pl/wiadomosci-ze-swiata,2/theresa-may-w-poznaniu,950343.html", "date": "2019-07-05", "time": "15:00:20", "title": "Wielka Brytania ma nowego premiera", "lead": "Premier Theresa May przyjecha\u0142a do Poznania na pi\u0105tkowe spotkanie szef\u00f3w rz\u0105d\u00f3w w ramach szczytu tak zwanego procesu berli\u0144skiego. Ma on s\u0142u\u017cy\u0107 wspieraniu europejskich aspiracji sze\u015bciu pa\u0144stw z regionu Ba\u0142kan\u00f3w Zachodnich: Albanii, Bo\u015bni i Hercegowiny, Czarnog\u00f3ry, Kosowa, Macedonii P\u00f3\u0142nocnej i Serbii. Szefowa brytyjskiego rz\u0105du zapewni\u0142a o dalszym rozwoju stosunk\u00f3w z Polsk\u0105, pomimo planowanego brexitu.", "text": "Premier Theresa May przyjecha\u0142a do Poznania na pi\u0105tkowe spotkanie szef\u00f3w rz\u0105d\u00f3w w ramach szczytu tak zwanego procesu berli\u0144skiego. Ma on s\u0142u\u017cy\u0107 wspieraniu europejskich aspiracji sze\u015bciu pa\u0144stw z regionu Ba\u0142kan\u00f3w Zachodnich: Albanii, Bo\u015bni i Hercegowiny, Czarnog\u00f3ry, Kosowa, Macedonii P\u00f3\u0142nocnej i Serbii. Szefowa brytyjskiego rz\u0105du zapewni\u0142a o dalszym rozwoju stosunk\u00f3w z Polsk\u0105, pomimo planowanego brexitu. || Theresa May odpowiedzia\u0142a na pytania Polskiej Agencji Prasowej przed przyjazdem na pi\u0105tkowe spotkanie szef\u00f3w rz\u0105d\u00f3w w Poznaniu. || Pytana o stanowisko rz\u0105du w Londynie w sprawie europejskich aspiracji sze\u015bciu pa\u0144stw ba\u0142ka\u0144skich, premier podkre\u015bli\u0142a, \u017ce \"Wielka Brytania chce pom\u00f3c Ba\u0142kanom Zachodnim na \u015bcie\u017cce do stabilno\u015bci, wolno\u015bci od konfliktu i szkodliwych wp\u0142yw\u00f3w, a tak\u017ce zdolno\u015bci rozwi\u0105zywania w\u0142asnych problem\u00f3w\". || Jak zaznaczy\u0142a, le\u017cy to \"zdecydowanie w naszym interesie\". - Dzielimy wiele wsp\u00f3lnych wyzwa\u0144, kt\u00f3re przekraczaj\u0105 granice, jak na przyk\u0142ad powa\u017cna przest\u0119pczo\u015b\u0107 zorganizowana czy nielegalna migracja - zauwa\u017cy\u0142a May.  || - Opuszczaj\u0105c Uni\u0119 Europejsk\u0105 i wyznaczaj\u0105c dla siebie now\u0105 drog\u0119 w \u015bwiecie, nadal pozostajemy w pe\u0142ni zaanga\u017cowani w kwestie europejskiego bezpiecze\u0144stwa - zapewni\u0142a May. || Doda\u0142a, \u017ce cho\u0107 \"decyzja o tym, czy cz\u0142onkostwo w Unii Europejskiej jest najlepsz\u0105 drog\u0105 do zapewnienia bezpiecze\u0144stwa, stabilno\u015bci i dobrobytu pozostaje w gestii pa\u0144stw Ba\u0142kan\u00f3w Zachodnich\" to brytyjski rz\u0105d \"b\u0119dzie nadal wspiera\u0107 kraje zaanga\u017cowane w proces akcesyjny przy spe\u0142nianiu koniecznych wymog\u00f3w\". || W rozmowie z PAP May odrzuci\u0142a wyra\u017con\u0105 w ubieg\u0142otygodniowym wywiadzie rosyjskiego prezydenta W\u0142adimira Putina dla dziennika \"Financial Times\" sugesti\u0119 zresetowania napi\u0119tych stosunk\u00f3w dyplomatycznych pomi\u0119dzy Wielk\u0105 Brytani\u0105 a Rosj\u0105. Podkre\u015bli\u0142a, \u017ce cho\u0107 rz\u0105d w Londynie \"pozostaje otwarty na inn\u0105 relacj\u0119, to nie mo\u017ce to si\u0119 wydarzy\u0107, dop\u00f3ki nie dojdzie do jasnej zmiany (...), kt\u00f3ra udowodni\u0142aby zgodno\u015b\u0107 (dzia\u0142a\u0144 Moskwy) z prawami, normami i warto\u015bciami mi\u0119dzynarodowymi\".                      || - Wci\u0105\u017c obserwujemy destabilizuj\u0105c\u0105 aktywno\u015b\u0107 Rosji, kt\u00f3ra podkopuje nasze zbiorowe bezpiecze\u0144stwo, mi\u0119dzy innymi przez trwaj\u0105c\u0105, nielegaln\u0105 aneksj\u0119 Krymu, przeprowadzane przez rosyjskie agencje wywiadowcze nieodpowiedzialne ataki na inne rz\u0105dy w cyberprzestrzeni oraz oczywi\u015bcie u\u017cycie w ubieg\u0142ym roku na ulicach Wielkiej Brytanii \u015brodka paralityczno-drgawkowego, kt\u00f3ry doprowadzi\u0142 do \u015bmierci niewinnej brytyjskiej obywatelki - zaznaczy\u0142a May. Odnios\u0142a si\u0119 do pr\u00f3by zab\u00f3jstwa by\u0142ego pu\u0142kownika GRU i wsp\u00f3\u0142pracownika brytyjskiego wywiadu Siergieja Skripala za pomoc\u0105 silnie truj\u0105cej substancji typu Nowiczok. 44-letnia Dawn Sturgess sta\u0142a si\u0119 przypadkow\u0105 ofiar\u0105 ataku na Skripala po tym, jak kilka miesi\u0119cy po zamachu jej partner znalaz\u0142 zawieraj\u0105c\u0105 nowiczok buteleczk\u0119, udaj\u0105c\u0105 opakowanie popularnych perfum. Kobieta trafi\u0142a do szpitala, a nast\u0119pnie zmar\u0142a. || Brytyjska premier oceni\u0142a, \u017ce \"najlepsz\u0105 obron\u0105 wobec rosyjskiej agresji jest szeroka mi\u0119dzynarodowa koalicja maj\u0105ca na celu stawianie oporu szkodliwym wp\u0142ywom\" Moskwy. Ponownie odnios\u0142a si\u0119 do wsp\u00f3lnej reakcji sojusznik\u00f3w Wielkiej Brytanii na spraw\u0119 Skripala, w wyniku kt\u00f3rej \"ponad 150 rosyjskich oficer\u00f3w wywiadu zosta\u0142o wyrzuconych z wielu pa\u0144stw na ca\u0142ym \u015bwiecie, w tym czterech z Polski\". || W kontek\u015bcie planowanego wyj\u015bcia z UE, szefowa rz\u0105du w Londynie odrzuci\u0142a sugestie, \u017ce niekt\u00f3re z jej komentarzy dotycz\u0105cych migrant\u00f3w z pa\u0144stw cz\u0142onkowskich Unii mog\u0142y osobi\u015bcie dotkn\u0105\u0107 ponad trzy miliony os\u00f3b, kt\u00f3re osiedli\u0142y si\u0119 w Wielkiej Brytanii, w tym oko\u0142o miliona Polak\u00f3w. || May by\u0142a krytykowana za wypowiedzi, \u017ce \"b\u0119d\u0105c obywatelem \u015bwiata jest si\u0119 obywatelem znik\u0105d\" i okre\u015blanie migrant\u00f3w z pa\u0144stw cz\u0142onkowskich UE mianem os\u00f3b \"wpychaj\u0105cych si\u0119 poza kolejk\u0105\" do systemu imigracyjnego.                      || Jak premier argumentowa\u0142a w odpowiedzi na pytanie PAP, \"od samego pocz\u0105tku procesu brexitu ochrona praw obywateli by\u0142a jednym z naszych najwa\u017cniejszych priorytet\u00f3w\". Zapewni\u0142a, \u017ce brytyjskie w\u0142adze \"zdaj\u0105 sobie spraw\u0119 z wk\u0142adu, jaki obywatele Unii Europejskiej wnosz\u0105 we wsp\u00f3\u0142czesn\u0105 Wielk\u0105 Brytani\u0119 i chc\u0105, aby tutaj pozostali\". || - Z tego powodu zagwarantowali\u015bmy prawa obywateli Unii Europejskiej mieszkaj\u0105cych w Wielkiej Brytanii we wszystkich scenariuszach i zadbali\u015bmy o to, aby wszyscy mogli aplikowa\u0107 o tak zwany status osiedlony bez ponoszenia koszt\u00f3w - wskazywa\u0142a. Doda\u0142a, \u017ce obecnie w systemie z\u0142o\u017cono ju\u017c ponad 800 tys. wniosk\u00f3w. || - Obywatele Unii Europejskiej i ich rodziny musz\u0105 wykona\u0107 jedynie trzy kroki: potwierdzi\u0107 swoj\u0105 to\u017csamo\u015b\u0107, pokaza\u0107, \u017ce \u017cyj\u0105 w Wielkiej Brytanii i ujawni\u0107, czy, a je\u015bli tak, to za co byli karani. Niezale\u017cnie od tego, czy wypracujemy porozumienie z Uni\u0105, b\u0119d\u0105 mieli czas co najmniej do 31 grudnia 2020 roku, aby z\u0142o\u017cy\u0107 swoje aplikacje - przypomnia\u0142a. Doda\u0142a, \u017ce wci\u0105\u017c czeka na podobne gwarancje ze strony pozosta\u0142ych pa\u0144stw cz\u0142onkowskich dotycz\u0105ce Brytyjczyk\u00f3w mieszkaj\u0105cych na kontynencie. || 62-letnia May, kt\u00f3ra ust\u0105pi ze stanowiska premiera pod koniec lipca, przekonywa\u0142a, \u017ce w trakcie trzech lat jej rz\u0105d\u00f3w \"relacja mi\u0119dzy Wielk\u0105 Brytani\u0105 a Polsk\u0105 ros\u0142a w si\u0142\u0119\". Zapewni\u0142a, \u017ce \"wierzy, \u017ce b\u0119dzie ona nadal wa\u017cna dla obu pa\u0144stw tak\u017ce w kolejnych latach, niezale\u017cnie od wyniku negocjacji w sprawie wyj\u015bcia z Unii Europejskiej\". || Jak argumentowa\u0142a, oba kraje s\u0105 \"naturalnymi i d\u0142ugotrwa\u0142ymi sojusznikami o wsp\u00f3lnych interesach i punkcie widzenia na wiele globalnych kwestii\", a \"cho\u0107 w tym roku obchodzimy 100-lecie odnowienia relacji dyplomatycznych mi\u0119dzy naszymi krajami, to nasza przyja\u017a\u0144 si\u0119ga nawet odleglejszych czas\u00f3w\". || - W ostatnich latach oparli\u015bmy si\u0119 o t\u0119 histori\u0119, rozwijaj\u0105c wsp\u00f3\u0142czesne partnerstwo strategiczne. Polska jest wiod\u0105cym partnerem handlowym Wielkiej Brytanii w Europie \u015arodkowej. Jeste\u015bmy tak\u017ce silnymi sojusznikami w ramach NATO, spe\u0142niaj\u0105c zobowi\u0105zanie do wydawania 2 procent PKB na obronno\u015b\u0107, a milionowa diaspora Polak\u00f3w w Wielkiej Brytanii mo\u017ce s\u0142u\u017cy\u0107 jako \u017cywy przyk\u0142ad po\u0142\u0105czenia mi\u0119dzy naszymi krajami - wylicza\u0142a. || Odchodz\u0105ca brytyjska premier dotychczas odm\u00f3wi\u0142a udzielenia publicznego poparcia kt\u00f3rego\u015b z kandydat\u00f3w na swoich nast\u0119pc\u00f3w. O t\u0119 funkcj\u0119 staraj\u0105 si\u0119: by\u0142y minister spraw zagranicznych i jeden z czo\u0142owych zwolennik\u00f3w brexitu Boris Johnson, a tak\u017ce obecny szef dyplomacji Jeremy Hunt. || Pytana o rad\u0119 dla swojego nast\u0119pcy, May zastrzeg\u0142a, \u017ce \"nie jest to jej rol\u0105\", ale podkre\u015bli\u0142a jednocze\u015bnie, \u017ce \"jest jasne, \u017ce trzeba zrealizowa\u0107 wol\u0119 Brytyjczyk\u00f3w dotycz\u0105c\u0105 brexitu\", co - jak zaznaczy\u0142a - b\u0119dzie wymaga\u0142o m.in. znalezienia wi\u0119kszo\u015bci parlamentarnej dla jakiegokolwiek proponowanego rozwi\u0105zania. || - Jestem jednak pewna, \u017ce Wielka Brytania nadal b\u0119dzie odgrywa\u0142a wiod\u0105c\u0105 rol\u0119 w takich kwestiach, jak zmiana klimatu czy bezpiecze\u0144stwo Europy, a tak\u017ce b\u0119dzie mia\u0142a istotny wp\u0142yw na wydarzenia na scenie mi\u0119dzynarodowej - zako\u0144czy\u0142a Theresa May.", "autor": "momo", "source": "PAP"},
{"id": "950385", "url": "https://www.tvn24.pl/wiadomosci-ze-swiata,2/rosja-zaloga-okretu-podwodnego-spocznie-w-petersburgu,950385.html", "date": "2019-07-05", "time": "17:18:29", "title": "Za\u0142oga okr\u0119tu podwodnego spocznie w Petersburgu. Pogrzeb tylko dla najbli\u017cszych", "lead": "Rosyjscy marynarze, kt\u00f3rzy zgin\u0119li w po\u017carze na rosyjskiej jednostce g\u0142\u0119binowej, zostan\u0105 pochowani w Petersburgu. Data i dok\u0142adne miejsce pogrzebu nie b\u0119d\u0105 podane do wiadomo\u015bci publicznej. W uroczysto\u015bci wezm\u0105 udzia\u0142 tylko rodziny marynarzy, ich towarzysze ze s\u0142u\u017cby i przyjaciele. Wed\u0142ug medi\u00f3w 14 oficer\u00f3w spocznie niedaleko pomnika za\u0142ogi okr\u0119tu Kursk.", "text": "Rosyjscy marynarze, kt\u00f3rzy zgin\u0119li w po\u017carze na rosyjskiej jednostce g\u0142\u0119binowej, zostan\u0105 pochowani w Petersburgu. Data i dok\u0142adne miejsce pogrzebu nie b\u0119d\u0105 podane do wiadomo\u015bci publicznej. W uroczysto\u015bci wezm\u0105 udzia\u0142 tylko rodziny marynarzy, ich towarzysze ze s\u0142u\u017cby i przyjaciele. Wed\u0142ug medi\u00f3w 14 oficer\u00f3w spocznie niedaleko pomnika za\u0142ogi okr\u0119tu Kursk. || Do katastrofy okr\u0119tu dosz\u0142o 1 lipca na Morzu Barentsa. Rosyjskie ministerstwo obrony poinformowa\u0142o o tym dzie\u0144 p\u00f3\u017aniej, podaj\u0105c, \u017ce  || .  Liczne \u017ar\u00f3d\u0142a cytowane przez media oceniaj\u0105, \u017ce mo\u017ce  chodzi\u0107 o ma\u0142y  okr\u0119t g\u0142\u0119binowy AS-12, znany jako \u0141oszarik. To  najtragiczniejszy  wypadek w rosyjskiej flocie podwodnej od 2008 roku. || Kreml poinformowa\u0142 w pi\u0105tek, \u017ce prezydent W\u0142adimir Putin nada\u0142  po\u015bmiertnie czterem poleg\u0142ym oficerom tytu\u0142y Bohatera Rosji, a  pozosta\u0142ym dziesi\u0119ciu przyzna\u0142 odznaczenie pa\u0144stwowe - Order M\u0119stwa. || Petersburski portal Fontanka napisa\u0142 w pi\u0105tek, \u017ce w pogrzebie wezm\u0105 udzia\u0142 tylko rodziny marynarzy, ich towarzysze ze s\u0142u\u017cby i przyjaciele.\u00a0Portal zdecydowa\u0142 jednocze\u015bnie, \u017ce nie b\u0119dzie publikowa\u0107 dok\u0142adniejszych informacji na temat poch\u00f3wku, szanuj\u0105c prawo rodzin ofiar do tego, by \"nie dzieli\u0107 b\u00f3lu z dziennikarzami\". Wezwa\u0142 inne media, aby podj\u0119\u0142y podobn\u0105 decyzj\u0119. || Szef dzia\u0142aj\u0105cego w Petersburgu Klubu Marynarzy-Podwodniak\u00f3w Igor Kudrin powiedzia\u0142 agencji TASS, \u017ce oficerowie spoczn\u0105 na Cmentarzu Serafimowskim. Decyzj\u0119 podj\u0119to na pro\u015bb\u0119 ich rodzin. Oficerowie pochowani zostan\u0105 obok memoria\u0142u upami\u0119tniaj\u0105cego poleg\u0142ych marynarzy okr\u0119tu Kursk. Cmentarz Serafimowski to obecnie nekropolia wojskowa, spoczywaj\u0105 tam \u017co\u0142nierze polegli na s\u0142u\u017cbie. Kudrin doda\u0142, \u017ce przed pierwsz\u0105 rocznic\u0105 katastrofy powstanie na cmentarzu pomnik upami\u0119tniaj\u0105cy 14 oficer\u00f3w. || Cia\u0142a marynarzy w pi\u0105tek przewiezione zosta\u0142y do Petersburga. Organizacj\u0105 pogrzebu zajmuje si\u0119 wiceminister obrony Rosji Andriej Kartapo\u0142ow. || Cho\u0107 w ostatnich dniach cz\u0119sto przywo\u0142uje si\u0119 w Rosji zatoni\u0119cie okr\u0119tu Kursk w 2000 roku, r\u00f3wnie\u017c na Morzu Barentsa, obecnej tragedii towarzyszy zupe\u0142nie odmienna atmosfera, na co zwracaj\u0105 uwag\u0119 niezale\u017cne media.\u00a0 || W popularnej rozg\u0142o\u015bni radiowej w Murma\u0144sku, kt\u00f3ra zapyta\u0142a s\u0142uchaczy, czy nale\u017cy ujawni\u0107 szczeg\u00f3\u0142y tragedii, wi\u0119kszo\u015b\u0107 dzwoni\u0105cych uzna\u0142a, \u017ce nie trzeba tego robi\u0107, a media jedynie przeszkadzaj\u0105 w \u015bledztwie. \"Kursk zmusza\u0142 ludzi do m\u00f3wienia, rzucania w\u0142adzom w twarz oskar\u017ce\u0144\", obecna katastrofa \"zmusza ludzi do milczenia\" - relacjonuje w reporta\u017cu z Murma\u0144ska \"Nowaja Gazieta\". || Znany dziennikarz Oleg Kaszyn uwa\u017ca, \u017ce zatoni\u0119cie Kurska by\u0142o szokiem dla ca\u0142ego narodu, lecz dzi\u015b takiego szoku ju\u017c nie ma. W 2000 roku powszechne by\u0142o pragnienie \"rozliczenia kogo\u015b za poprzednie dziesi\u0119\u0107 lat\", gdy kraj pogr\u0105\u017ca\u0142 si\u0119 w upadku - wskaza\u0142 Kaszyn w komentarzu w niezale\u017cnej telewizji Do\u017cd. W 2019 roku katastrofa \u0141oszarika to \"wypadek w \u017cyciu zmilitaryzowanego mocarstwa\", a \u015bmier\u0107 oficer\u00f3w uwa\u017cana jest za \"smutn\u0105 cen\u0119\" jego pot\u0119gi - ocenia Kaszyn.", "autor": "ads//rzw", "source": "PAP"},
{"id": "950408", "url": "https://www.tvn24.pl/wiadomosci-z-kraju,3/marek-w-skazany-za-wspolprace-z-gru-przeciwko-rzeczypospolitej-polskiej,950408.html", "date": "2019-07-05", "time": "18:20:06", "title": "Ministerialny urz\u0119dnik skazany za wsp\u00f3\u0142prac\u0119 z rosyjskim wywiadem", "lead": "Marek W., kt\u00f3ry zosta\u0142 zatrzymany przez Agencj\u0119 Bezpiecze\u0144stwa Wewn\u0119trznego w marcu 2018 roku, zosta\u0142 nieprawomocnie skazany na trzy lata wi\u0119zienia przez S\u0105d Okr\u0119gowy w Warszawie. Wyrok dotyczy \"udzia\u0142u w dzia\u0142alno\u015bci rosyjskiego wywiadu wojskowego GRU\".", "text": "Marek W., kt\u00f3ry zosta\u0142 zatrzymany przez Agencj\u0119 Bezpiecze\u0144stwa Wewn\u0119trznego w marcu 2018 roku, zosta\u0142 nieprawomocnie skazany na trzy lata wi\u0119zienia przez S\u0105d Okr\u0119gowy w Warszawie. Wyrok dotyczy \"udzia\u0142u w dzia\u0142alno\u015bci rosyjskiego wywiadu wojskowego GRU\". || Dzia\u0142 prasowy S\u0105du Okr\u0119gowego w Warszawie poda\u0142 w pi\u0105tek, \u017ce wyrok w sprawie\u00a0 Marka W. zapad\u0142 w marcu 2019 r. Do tej pory nie informowano o odbywaj\u0105cej si\u0119 w trybie niejawnym sprawie i wydanym nieprawomocnym wyroku. || Strony wyst\u0105pi\u0142y o pisemne uzasadnienie wyroku, co zwykle zapowiada apelacj\u0119 - dowiedzia\u0142a si\u0119 Polska Agencja Prasowa. || Agencja Bezpiecze\u0144stwa Wewn\u0119trznego zatrzyma\u0142a Marka W. - urz\u0119dnika w resorcie gospodarki, a p\u00f3\u017aniej energii - 23 marca 2018 roku. We wrze\u015bniu 2018 r. mazowiecki wydzia\u0142 zamiejscowy departamentu do spraw przest\u0119pczo\u015bci zorganizowanej i korupcji Prokuratury Krajowej w Warszawie skierowa\u0142 do S\u0105du Okr\u0119gowego w Warszawie akt oskar\u017cenia przeciwko W. || \"S\u0105d nieprawomocnie uzna\u0142 W. za winnego tego, \u017ce w okresie od 6 marca 2015 r. do 27 stycznia 2016 r. bra\u0142 udzia\u0142 w dzia\u0142alno\u015bci rosyjskiego wywiadu wojskowego GRU kierowanej przeciwko Rzeczypospolitej Polskiej\" - poinformowa\u0142a w pi\u0105tek sekcja prasowa S\u0105du Okr\u0119gowego w Warszawie. || Wed\u0142ug s\u0105du W., b\u0119d\u0105c zatrudniony jako g\u0142\u00f3wny specjalista w Departamencie Funduszy Europejskich Ministerstwa Gospodarki, a nast\u0119pnie w Ministerstwie Energii i posiadaj\u0105c dost\u0119p do wra\u017cliwych informacji z sektor\u00f3w energetyki i funduszy europejskich, kilkakrotnie odbywa\u0142 zainicjowane przez oficera GRU spotkania operacyjne. || Podczas tych spotka\u0144 - ustali\u0142 s\u0105d - odpowiada\u0142 na zainteresowanie i oczekiwania oficera, przekazywa\u0142 mu wiedz\u0119 uzyskan\u0105 w zwi\u0105zku z zatrudnieniem w ministerstwie oraz uczestnictwem w konferencjach i szkoleniach bran\u017cowych. || S\u0105d oceni\u0142, \u017ce takie dzia\u0142ania stanowi\u0142y przest\u0119pstwo szpiegostwa. Zgodnie z prawem \"kto bierze udzia\u0142 w dzia\u0142alno\u015bci obcego wywiadu przeciwko Rzeczypospolitej Polskiej, podlega karze pozbawienia wolno\u015bci od roku do lat 10\". W tym przypadku s\u0105d wymierzy\u0142 kar\u0119 trzech lat pozbawienia wolno\u015bci. || S\u0105d Okr\u0119gowy w Warszawie na poczet kary  zaliczy\u0142 skazanemu pobyt w  areszcie - prawie rok - od zatrzymania w  marcu 2018 r. do wydania  wyroku. || \"S\u0105d orzek\u0142 r\u00f3wnie\u017c wobec oskar\u017conego Marka W. \u015brodek karny w postaci zakazu zajmowania stanowisk w administracji publicznej na okres dziesi\u0119ciu lat\" - brzmi fragment sentencji wyroku. || Jak informowa\u0142 po zatrzymaniu Marka W. rzecznik prasowy ministra koordynatora s\u0142u\u017cb specjalnych Stanis\u0142aw \u017baryn, z materia\u0142\u00f3w ABW wynika\u0142o, \u017ce W. przekazywa\u0142 funkcjonariuszom rosyjskich s\u0142u\u017cb specjalnych informacje dotycz\u0105ce planowanych dzia\u0142a\u0144 polskiego rz\u0105du wobec budowy gazoci\u0105gu Nord Stream 2. Mia\u0142 utrzymywa\u0107 kontakty z oficerami s\u0142u\u017cb specjalnych Federacji Rosyjskiej i przekazywa\u0107 im informacje na temat istotnych z punktu widzenia interes\u00f3w Rzeczypospolitej Polskiej inwestycji. || Marek W. w ramach swoich zawodowych obowi\u0105zk\u00f3w, jako urz\u0119dnik jednego z gospodarczych resort\u00f3w zajmowa\u0142 si\u0119 strategicznymi dla infrastruktury energetycznej Polski projektami oraz pozyskiwaniem \u015brodk\u00f3w unijnych na potrzeby programu dywersyfikacji dostaw gazu z Rosji - poda\u0142 w\u00f3wczas \u017baryn. || Wed\u0142ug medi\u00f3w Marek W. utrzymywa\u0142 kontakt z dwoma oficerami rosyjskiego wywiadu pracuj\u0105cymi pod przykryciem dyplomatycznym w ambasadzie w Warszawie. || - Z materia\u0142\u00f3w ABW, potwierdzonych przez orzeczenie s\u0105du, wynika, \u017ce w tym czasie Marek W. utrzymywa\u0142 kontakty z oficerem GRU, w czasie kt\u00f3rych przekazywa\u0142 stronie rosyjskiej informacje dotycz\u0105ce bezpiecze\u0144stwa energetycznego - powiedzia\u0142 w pi\u0105tek rzecznik prasowy ministra koordynator s\u0142u\u017cb specjalnych Stanis\u0142aw \u017baryn. || - W kontaktach z oficerem rosyjskiego wywiadu W. przekazywa\u0142 informacje, kt\u00f3re pozyskiwa\u0142 w czasie pracy w sektorze pa\u0144stwowym. Jednocze\u015bnie pomaga\u0142 tworzy\u0107 charakterystyki os\u00f3b zatrudnionych w resorcie, kt\u00f3rymi interesowa\u0142o si\u0119 GRU - powiedzia\u0142 rzecznik.", "autor": "ads//rzw", "source": "PAP"},
{"id": "950395", "url": "https://www.tvn24.pl/wiadomosci-ze-swiata,2/litwa-polska-partia-weszla-w-sklad-koalicji-rzadzacej,950395.html", "date": "2019-07-05", "time": "17:57:21", "title": "Partia Polak\u00f3w na Litwie w koalicji rz\u0105dz\u0105cej", "lead": "Cztery litewskie partie podpisa\u0142y w czwartek now\u0105 umow\u0119 koalicyjn\u0105. Do Litewskiego Zwi\u0105zku Rolnik\u00f3w i Zielonych oraz Litewskiej Socjaldemokratycznej Partii Pracy do\u0142\u0105czy\u0142y Porz\u0105dek i Sprawiedliwo\u015b\u0107 oraz Akcja Wyborcza Polak\u00f3w na Litwie\u2013Zwi\u0105zek Chrze\u015bcija\u0144skich Rodzin.", "text": "Cztery litewskie partie podpisa\u0142y w czwartek now\u0105 umow\u0119 koalicyjn\u0105. Do Litewskiego Zwi\u0105zku Rolnik\u00f3w i Zielonych oraz Litewskiej Socjaldemokratycznej Partii Pracy do\u0142\u0105czy\u0142y Porz\u0105dek i Sprawiedliwo\u015b\u0107 oraz Akcja Wyborcza Polak\u00f3w na Litwie\u2013Zwi\u0105zek Chrze\u015bcija\u0144skich Rodzin. || Zgodnie z porozumieniem Akcja Wyborcza Polak\u00f3w na Litwie-Zwi\u0105zek Chrze\u015bcija\u0144skich Rodzin (AWPL-ZChR) otrzymuje stanowiska ministra komunikacji oraz spraw wewn\u0119trznych. Przewodnicz\u0105cy partii Waldemar Tomaszewski na razie nie wymienia nazwisk, zapewnia jednak, \u017ce partia ma odpowiednich kandydat\u00f3w na ministr\u00f3w. || - Mamy swoich ludzi w ministerstwie komunikacji, mieli\u015bmy tu swego przedstawiciela na stanowisku wiceministra. W dziedzinie spraw wewn\u0119trznych r\u00f3wnie\u017c jeste\u015bmy mocni - powiedzia\u0142 Tomaszewski. || Porozumienie przewiduje, \u017ce Litewski Zwi\u0105zek Rolnik\u00f3w i Zielonych (LVZS) zachowa stanowisko premiera. Nie wiadome jednak, czy szefem rz\u0105du b\u0119dzie chcia\u0142 pozosta\u0107 obecny premier Saulius Skvernelis. Sw\u0105 decyzj\u0119 Skvernelis ma og\u0142osi\u0107 w najbli\u017cszy wtorek. || Zmiana ma zaj\u015b\u0107 na stanowisku przewodnicz\u0105cego Sejmu. Teraz zajmuje je Viktoras Pranckietis z LVZS, a zgodnie z now\u0105 umow\u0105 ma je obj\u0105\u0107 przedstawiciel Litewskiej Socjaldemokratycznej Partii Pracy (LSDP), kt\u00f3rej przewodniczy polityk z du\u017cym do\u015bwiadczeniem, pose\u0142 Gedyminas Kirkilas. || Kwestia obsadzenia stanowiska szefa parlamentu wywo\u0142uje najwi\u0119cej dyskusji i spor\u00f3w. Pranckietis, nielubiany przez przewodnicz\u0105cego LVZS Ramunasa Karbauskisa, niejednokrotnie zapowiada\u0142, \u017ce nie zrezygnuje ze stanowiska, gdy\u017c zosta\u0142 wybrany przez Sejm, kt\u00f3rego sk\u0142ad si\u0119 nie zmieni\u0142 i przekonywa\u0142, \u017ce nie ma podstaw do jego dymisji. || Karbauskis zapowiedzia\u0142, \u017ce w najbli\u017cszym czasie zorganizuje g\u0142osowanie we w\u0142adzach partii w sprawie wotum zaufania wobec Pranckietisa.                      || Decyzja o utworzeniu nowej koalicji rz\u0105dz\u0105cej zapad\u0142a w wyniku wybor\u00f3w prezydenckich, w kt\u00f3rych zwyci\u0119\u017cy\u0142 Gitanas Nauseda. Nowy prezydent zostanie zaprzysi\u0119\u017cony za tydzie\u0144. || Jednym z cel\u00f3w zmiany koalicji by\u0142o odsuni\u0119cie od w\u0142adzy os\u00f3b niewygodnych dla najwi\u0119kszej partii, jak\u0105 jest Zwi\u0105zek Rolnik\u00f3w i Zielonych, w tym m.in. pozbycie si\u0119 ministra komunikacji Rokasa Masiulisa i szefa Sejmu Pranckietisa. || Obecna rozszerzona koalicja w 141-osobowym Sejmie b\u0119dzie mia\u0142a 76 pos\u0142\u00f3w.", "autor": "momo", "source": "PAP"},
{"id": "950371", "url": "https://www.tvn24.pl/wiadomosci-ze-swiata,2/ukraina-prokuratura-chce-aresztu-mienia-bylego-prezydenta-juszczenki,950371.html", "date": "2019-07-05", "time": "17:04:58", "title": "Prokuratura zwr\u00f3ci\u0142a si\u0119 \"o na\u0142o\u017cenie aresztu na mienie Juszczenki\"", "lead": "Prokuratura Generalna Ukrainy zwr\u00f3ci\u0142a si\u0119 do s\u0105du o aresztowanie mienia by\u0142ego prezydenta kraju Wiktora Juszczenki, kt\u00f3ry wyst\u0119puje jako podejrzany w sprawie o przyw\u0142aszczenie przez Wiktora Janukowycza, r\u00f3wnie\u017c by\u0142ego prezydenta, rezydencji pa\u0144stwowej Me\u017cyhiria.", "text": "Prokuratura Generalna Ukrainy zwr\u00f3ci\u0142a si\u0119 do s\u0105du o aresztowanie mienia by\u0142ego prezydenta kraju Wiktora Juszczenki, kt\u00f3ry wyst\u0119puje jako podejrzany w sprawie o przyw\u0142aszczenie przez Wiktora Janukowycza, r\u00f3wnie\u017c by\u0142ego prezydenta, rezydencji pa\u0144stwowej Me\u017cyhiria. || - W ramach post\u0119powania, w kt\u00f3rym Wiktor Juszczenko podejrzewany jest o sprzyjanie przej\u0119ciu Me\u017cyhirii przez Wiktora Janukowycza, Prokuratura Generalna zwr\u00f3ci\u0142a si\u0119 do s\u0105du z pro\u015bb\u0105 o na\u0142o\u017cenie aresztu na mienie Juszczenki - powiedzia\u0142 w pi\u0105tek przedstawiciel prokuratury Serhij Horbatiuk. || Na razie nie wiadomo, w jakim terminie odb\u0119dzie si\u0119 rozprawa. || Juszczenko o\u015bwiadczy\u0142 w czerwcu, i\u017c by\u0142 przes\u0142uchiwany w prokuraturze, jednak odrzuci\u0142 oskar\u017cenia pod swoim adresem w zwi\u0105zku z przej\u0119ciem Me\u017cyhirii i wyrazi\u0142 gotowo\u015b\u0107 udowodnienia przed s\u0105dem swojej niewinno\u015bci. || \"Odrzucam te oskar\u017cenia, gdy\u017c nie widz\u0119 ani podstaw, ani przyczyn. Udowodni\u0119 to w s\u0105dzie! Czy jest w tej sprawie kontekst polityczny? Oczywi\u015bcie, \u017ce jest\" - pisa\u0142 w\u00f3wczas w mediach spo\u0142eczno\u015bciowych. || \"Spo\u0142ecze\u0144stwo widzi, jak unikaj\u0105 odpowiedzialno\u015bci figuranci g\u0142o\u015bnych spraw zwi\u0105zanych z separatyzmem, zdrad\u0105 stanu i zab\u00f3jstwami na Majdanie. Dlatego wyszukiwane s\u0105 nowe, g\u0142o\u015bne sprawy i odbywa si\u0119 imitacja aktywnej dzia\u0142alno\u015bci\" - oceni\u0142 Juszczenko, komentuj\u0105c dzia\u0142ania prokuratury. || Me\u017cyhiria to 135-hektarowa, otoczona wysokim ogrodzeniem posiad\u0142o\u015b\u0107, do kt\u00f3rej Janukowycz przeprowadzi\u0142 si\u0119, gdy po raz pierwszy by\u0142 premierem Ukrainy w latach 2002-2004. Do Janukowycza formalnie nale\u017ca\u0142o 1,7 hektara ziemi, jednak do dyspozycji mia\u0142 ca\u0142y o\u015brodek z luksusowymi domami, kortami tenisowymi i sztucznymi jeziorami. || W 2007 roku Me\u017cyhiria zosta\u0142a przej\u0119ta od pa\u0144stwa przez sp\u00f3\u0142ki zwi\u0105zane z Janukowyczem i jego otoczeniem. W 2014 roku, po ucieczce Janukowycza z Ukrainy, znaleziono w niej wiele dokument\u00f3w, kt\u00f3re \u015bwiadczy\u0142y mi\u0119dzy innymi o przekupywaniu s\u0119dzi\u00f3w, a tak\u017ce akta personalne niebezpiecznych dla Janukowycza dziennikarzy. || Rezydencja zosta\u0142a w\u00f3wczas otwarta dla zwiedzaj\u0105cych, a w\u00a02017 r. przesz\u0142a w r\u0119ce skarbu pa\u0144stwa. || Juszczenko by\u0142 prezydentem Ukrainy w latach 2005-2010. Janukowycz sta\u0142 na czele pa\u0144stwa od 2010 roku do lutego 2014 roku, gdy zosta\u0142 obalony w wyniku proeuropejskiej rewolucji na Majdanie Niepodleg\u0142o\u015bci w Kijowie. Obecnie Janukowycz ukrywa si\u0119 w Rosji. W styczniu zosta\u0142 skazany na 13 lat wi\u0119zienia za zdrad\u0119 stanu. By\u0142y prezydent s\u0105dzony by\u0142 zaocznie.", "autor": "ads//rzw", "source": "PAP"},
{"id": "950409", "url": "https://www.tvn24.pl/wiadomosci-z-kraju,3/szczyt-balkanow-zachodnich-w-poznaniu-merkel-integracja-w-interesie-unii,950409.html", "date": "2019-07-05", "time": "18:34:17", "title": "W Poznaniu o \"drugim p\u0142ucu\" Europy. \"Mamy \u015bwiadomo\u015b\u0107, \u017ce wiele musimy jeszcze poprawi\u0107\"", "lead": "Unia Europejska realizuje szeroko zakrojony proces tak, aby nasi przyjaciele z Ba\u0142kan\u00f3w Zachodnich mieli prostsz\u0105 drog\u0119 do cz\u0142onkostwa we Wsp\u00f3lnocie - oceni\u0142a kanclerz Niemiec Angela Merkel w ostatnim dniu szczytu Ba\u0142kan\u00f3w Zachodnich w Poznaniu. Premier Mateusz Morawiecki wyrazi\u0142 nadziej\u0119, \u017ce integracja Ba\u0142kan\u00f3w z Uni\u0105 Europejsk\u0105 zako\u0144czy si\u0119 nied\u0142ugo sukcesem.", "text": "Unia Europejska realizuje szeroko zakrojony proces tak, aby nasi przyjaciele z Ba\u0142kan\u00f3w Zachodnich mieli prostsz\u0105 drog\u0119 do cz\u0142onkostwa we Wsp\u00f3lnocie - oceni\u0142a kanclerz Niemiec Angela Merkel w ostatnim dniu szczytu Ba\u0142kan\u00f3w Zachodnich w Poznaniu. Premier Mateusz Morawiecki wyrazi\u0142 nadziej\u0119, \u017ce integracja Ba\u0142kan\u00f3w z Uni\u0105 Europejsk\u0105 zako\u0144czy si\u0119 nied\u0142ugo sukcesem. || W pi\u0105tek w Poznaniu w ramach szczytu Ba\u0142kan\u00f3w Zachodnich goszcz\u0105 liderzy pa\u0144stw bior\u0105cych udzia\u0142 w procesie berli\u0144skim - inicjatywie s\u0142u\u017c\u0105cej wspieraniu integracji sze\u015bciu pa\u0144stw regionu Ba\u0142kan\u00f3w Zachodnich z Uni\u0105 Europejsk\u0105. || Na wsp\u00f3lnej konferencji szef\u00f3w rz\u0105d\u00f3w: Polski, Niemiec, Bu\u0142garii i Macedonii P\u00f3\u0142nocnej, Mateusz Morawiecki wskaza\u0142, \u017ce z punktu widzenia doko\u0144czenia procesu integracji Europy, Polska mo\u017ce nie tylko wspiera\u0107 ten proces, ale i dzieli\u0107 si\u0119 swoimi do\u015bwiadczeniami negocjacji preakcesyjnych i pierwszych lat po integracji w ramach Unii Europejskiej. || - Podkre\u015blamy, \u017ce tam gdzie dziel\u0105 pewne r\u00f3\u017cnice historyczne, warto postawi\u0107 na wsp\u00f3\u0142prac\u0119 gospodarcz\u0105, na wzajemne inwestycje, w szczeg\u00f3lno\u015bci na inwestycje w sze\u015bciu pa\u0144stwach ba\u0142ka\u0144skich. Podkre\u015blamy, \u017ce wymiana handlowa, ale r\u00f3wnie\u017c promowanie m\u0142odych przedsi\u0119biorc\u00f3w, start-up\u00f3w, ma\u0142ych i \u015brednich przedsi\u0119biorstw, jest dobr\u0105 drog\u0105 do integracji \u2013 podkre\u015bli\u0142. || Doda\u0142, \u017ce liderzy pa\u0144stw bior\u0105cych udzia\u0142 w procesie berli\u0144skim zdaj\u0105 sobie spraw\u0119 z tego, \u017ce cho\u0107 \"wzajemne relacje pa\u0144stw Ba\u0142kan\u00f3w Zachodnich s\u0105 obci\u0105\u017cone pewnymi zasz\u0142o\u015bciami i r\u00f3wnie\u017c dzisiaj wyst\u0119puj\u0105 pewne problemy\", to \"poprzez przedstawienie pewnego celu - celu integracji europejskiej, integracji w ramach Unii Europejskiej - staramy si\u0119 zach\u0119ca\u0107 do jak najbli\u017cszej wsp\u00f3\u0142pracy\". || - Polska dzieli si\u0119 z pa\u0144stwami Ba\u0142kan\u00f3w Zachodnich swoimi do\u015bwiadczeniami w zakresie budowy sprawnych instytucji pa\u0144stwowych, samorz\u0105dowych, sprawnych instytucji podatkowych i do\u015bwiadczeniami dotycz\u0105cymi zwalczania korupcji - zapewni\u0142 Morawiecki. || Morawiecki zaznaczy\u0142, \u017ce poprzez takie inicjatywy jak proces berli\u0144ski \"staramy si\u0119 promowa\u0107, rozwija\u0107 infrastruktur\u0119 z p\u00f3\u0142nocy na po\u0142udnie, wewn\u0105trz regionu, \u017ceby zwi\u0119ksza\u0107 mo\u017cliwo\u015bci handlowe, inwestycyjne, bo wierzymy bardzo mocno, \u017ce to jest najlepsza droga do integracji Ba\u0142kan\u00f3w Zachodnich i ca\u0142ej Europy Wschodniej, Europy \u015arodkowo-Wschodniej - jako tego drugiego p\u0142uca Unii Europejskiej, drugiego p\u0142uca Europy\". || Odnosz\u0105c si\u0119 do pi\u0105tkowych obrad polski premier oceni\u0142, \u017ce \"ten \u017cmudny proces integracji Ba\u0142kan\u00f3w Zachodnich popychamy we w\u0142a\u015bciwym kierunku i wierz\u0119 g\u0142\u0119boko w to, \u017ce nied\u0142ugo ta integracja zako\u0144czy si\u0119 pe\u0142nym sukcesem i te sze\u015b\u0107 kraj\u00f3w b\u0119dzie cz\u0119\u015bci\u0105 Unii Europejskiej\". || Kanclerz Niemiec Angela Merkel podkre\u015bla\u0142a, \u017ce Polska - jako kraj, kt\u00f3ry od niedawna ma za sob\u0105 do\u015bwiadczenia akcesyjne - jest wspania\u0142ym doradc\u0105 dla pa\u0144stw Ba\u0142kan\u00f3w Zachodnich. || - Unia Europejska realizuje szeroko zakrojony proces tak, aby nasi przyjaciele z Ba\u0142kan\u00f3w Zachodnich mieli prostsz\u0105 drog\u0119 do cz\u0142onkostwa w Unii Europejskiej, ale r\u00f3wnie\u017c po to, \u017ceby rzeczywi\u015bcie perspektywa europejska sta\u0142a si\u0119 realna - doda\u0142a szefowa niemieckiego rz\u0105du. || Przekonywa\u0142a, \u017ce wspieranie integracji Ba\u0142kan\u00f3w Zachodnich z UE jest w interesie pa\u0144stw Wsp\u00f3lnoty. || - Je\u017celi przyjrzymy si\u0119 mapie Europy, to pa\u0144stwa Ba\u0142kan\u00f3w Zachodnich s\u0105 cz\u0119\u015bci\u0105 Europy, z punktu widzenia strategicznego rzeczywi\u015bcie granicz\u0105 z pa\u0144stwami Unii Europejskiej, wi\u0119c jest to strategiczny interes Unii Europejskiej - oceni\u0142a Merkel. || Przyzna\u0142a, \u017ce proces ten napotyka \"polityczne trudno\u015bci\". - M\u00f3wili\u015bmy o nich, musimy je rozwi\u0105zywa\u0107, pracowa\u0107 nad tym, ale oczywi\u015bcie dokonujemy post\u0119pu je\u015bli chodzi o \u0142\u0105czno\u015b\u0107. Je\u017celi przyjrzymy si\u0119 projektom w tym zakresie, to wiemy z czas\u00f3w zjednoczenia Niemiec, \u017ce trzeba budowa\u0107 infrastruktur\u0119 drogow\u0105, kolejow\u0105, mosty - wskazywa\u0142a kanclerz Niemiec. - Tutaj jest post\u0119p. Mo\u017ce te kraje nie s\u0105 jeszcze do ko\u0144ca zadowolone z tego, ale s\u0105 znacz\u0105ce sukcesy - doda\u0142a. || Merkel by\u0142a pytana o s\u0142owa prezydenta Francji Emmanuela Macrona, kt\u00f3ry \"wypowiedzia\u0142 si\u0119 przeciwko rozszerzeniu Unii Europejskiej, zanim Unia g\u0142\u0119boko si\u0119 nie zreformuje\". || Kanclerz Niemiec wskazywa\u0142a, \u017ce prezydent Francji \"zwr\u00f3ci\u0142 uwag\u0119 na to, \u017ce mechanizmy w ramach Unii Europejskiej powinny zosta\u0107 poprawione\". || - Podzielam to zdanie, oczywi\u015bcie wiele mo\u017cna by\u0142oby tutaj zrobi\u0107. Nie postrzegam tego jako \"nie\" wobec poszerzenia i zahamowanie procesu poszerzania Unii o pa\u0144stwa Ba\u0142kan\u00f3w Zachodnich. Mamy dosy\u0107 czasu, \u017ceby my\u015ble\u0107 o tym, jak usprawni\u0107 nasz\u0105 wsp\u00f3\u0142prac\u0119, tutaj nie widz\u0119 sprzeczno\u015bci - m\u00f3wi\u0142a Merkel. || Premier Bu\u0142garii Bojko Borisow zaapelowa\u0142 do przyw\u00f3dc\u00f3w pa\u0144stw Ba\u0142kan\u00f3w Zachodnich o wysi\u0142ki w dziedzinach tolerancji religijnej, walki ze zorganizowan\u0105 przest\u0119pczo\u015bci\u0105 oraz ochrony przyrody. || - Je\u017celi jest na Ba\u0142kanach co\u015b takiego, z czego jeste\u015bmy bardzo dumni, to jest to wyj\u0105tkowa przyroda, pi\u0119kno krajobrazu i wci\u0105\u017c jeszcze na szcz\u0119\u015bcie czysto\u015b\u0107 powietrza, wody i przyrody - doda\u0142. Podkre\u015bli\u0142, \u017ce \"Ba\u0142kany Zachodnie to sze\u015b\u0107 pa\u0144stw, kt\u00f3re na szcz\u0119\u015bcie s\u0105 otoczone wy\u0142\u0105cznie przez pa\u0144stwa Unii Europejskiej \u2013 Grecj\u0119, Bu\u0142gari\u0119, Rumuni\u0119, S\u0142oweni\u0119 i W\u0142ochy\". - Ba\u0142kany Zachodnie s\u0105 w \u015brodku, w Unii Europejskiej w sensie dos\u0142ownym i przeno\u015bnym - zaznaczy\u0142. || Dzi\u0119kowa\u0142 za proces berli\u0144ski, za osobiste zaanga\u017cowanie kanclerz Merkel i jej udzia\u0142 w szczycie, a tak\u017ce za obecno\u015b\u0107 premier Wielkiej Brytanii Theresy May i przedstawicieli Francji. || - Z mojego ma\u0142ego do\u015bwiadczenia europejskiego wiem, \u017ce kiedy Niemcy, Francja i Wielka Brytania dzia\u0142aj\u0105 razem, zwykle te procesy si\u0119 udaj\u0105 - doda\u0142. || Premier Macedonii P\u00f3\u0142nocnej Zoran Zaew wskazywa\u0142, \u017ce dzi\u0119ki procesowi berli\u0144skiemu wsp\u00f3\u0142praca regionalna otrzyma\u0142a nowy wymiar, zrealizowane zosta\u0142o wiele projekt\u00f3w, rozpocz\u0119tych zosta\u0142o wiele inicjatyw, kt\u00f3re maj\u0105 da\u0107 wk\u0142ad w rozw\u00f3j ekonomiczny i lepsz\u0105 komunikacj\u0119 pomi\u0119dzy lud\u017ami. || - Dzi\u015b dokonali\u015bmy przegl\u0105du osi\u0105gni\u0119tych wynik\u00f3w, toczyli\u015bmy dyskusj\u0119 w sprawie perspektywy i przysz\u0142o\u015bci tego procesu. Region staje si\u0119 w coraz wi\u0119kszym stopniu jego w\u0142a\u015bcicielem, jednym z dowod\u00f3w na to jest podj\u0119cie decyzji, \u017ce w nast\u0119pnym roku Bu\u0142garia wraz z Macedoni\u0105 P\u00f3\u0142nocn\u0105 b\u0119d\u0105 wsp\u00f3\u0142przewodnicz\u0105cymi procesu. To jest wspania\u0142a wiadomo\u015b\u0107 dla nas wszystkich i kolejny dow\u00f3d na budowanie dobrych relacji dobros\u0105siedzkich - powiedzia\u0142 Zaew. || - Nasza wizja jest taka, aby w nast\u0119pnych latach ca\u0142y region znalaz\u0142 si\u0119 w wy\u017cszej fazie integracji z Uni\u0105 Europejsk\u0105. Post\u0119p w procesie akcesyjnym otwiera wi\u0119kszy potencja\u0142 wsp\u00f3\u0142pracy oraz ekonomicznego rozwoju regionu. Mam nadziej\u0119, \u017ce te cele zostan\u0105 osi\u0105gni\u0119te - powiedzia\u0142 premier Macedonii P\u00f3\u0142nocnej. || Zaew podkre\u015bli\u0142, \u017ce jego kraj \"nie spodziewa si\u0119 natychmiastowego otrzymania daty przyst\u0105pienia do Unii Europejskiej\". || - Za kilka lat na pewno b\u0119dziemy cz\u0142onkami Unii Europejskiej. Mamy \u015bwiadomo\u015b\u0107, \u017ce wiele musimy jeszcze poprawi\u0107, to wieloletni proces. Musimy pracowa\u0107 nad popraw\u0105 standardu i poziomu \u017cycia w naszych krajach. Wiemy, \u017ce nie ma dla nas innej drogi ni\u017c ca\u0142kowita integracja z UE - powiedzia\u0142. || - M\u00f3j nar\u00f3d, m\u00f3j kraj, wszystkie mieszkaj\u0105ce u nas narodowo\u015bci wierz\u0105 w warto\u015bci europejskie i tak bardzo kochaj\u0105 Europ\u0119, \u017ce nawet byli przygotowani na to, aby zmieni\u0107 nazw\u0119 konstytucyjn\u0105 swojego kraju - podkre\u015bli\u0142. || Zaew zapewni\u0142, \u017ce Macedonia P\u00f3\u0142nocna \"b\u0119dzie kontynuowa\u0107 prac\u0119 nad reformami\". || - Wykorzystamy ten okres do pa\u017adziernika, aby pokaza\u0107 nasze osi\u0105gni\u0119cia, to co zrobili\u015bmy z Bu\u0142gari\u0105, z Grecj\u0105 i w naszym spo\u0142ecze\u0144stwie. My\u015bl\u0119, \u017ce na planie osi\u0105gni\u0119tych reform przekonamy Francj\u0119 i inne kraje Unii Europejskiej do wyra\u017cenia pozytywnej decyzji w sprawie rozpocz\u0119cia negocjacji akcesyjnych - powiedzia\u0142.", "autor": "js/", "source": "PAP"},
{"id": "950440", "url": "https://www.tvn24.pl/wiadomosci-ze-swiata,2/wielka-brytania-handlarze-niewolnikow-z-polski-skazani,950440.html", "date": "2019-07-05", "time": "19:36:46", "title": "\"Traktowali swoich rodak\u00f3w jak towar\". Handlarze niewolnik\u00f3w z Polski us\u0142yszeli wyroki", "lead": "Brytyjski s\u0105d w dw\u00f3ch procesach skaza\u0142 osiem os\u00f3b na kary wi\u0119zienia za handel lud\u017ami, zmuszanie do pracy oraz pranie brudnych pieni\u0119dzy. Wed\u0142ug policji, to cz\u0142onkowie i wsp\u00f3lnicy dw\u00f3ch polskich rodzin przest\u0119pczych. Jak podkre\u015bli\u0142a s\u0119dzia, skazani stworzyli najwi\u0119ksz\u0105 sie\u0107 wsp\u00f3\u0142czesnego niewolnictwa, jak\u0105 kiedykolwiek odkryto na Wyspach.", "text": "Brytyjski s\u0105d w dw\u00f3ch procesach skaza\u0142 osiem os\u00f3b na kary wi\u0119zienia za handel lud\u017ami, zmuszanie do pracy oraz pranie brudnych pieni\u0119dzy. Wed\u0142ug policji, to cz\u0142onkowie i wsp\u00f3lnicy dw\u00f3ch polskich rodzin przest\u0119pczych. Jak podkre\u015bli\u0142a s\u0119dzia, skazani stworzyli najwi\u0119ksz\u0105 sie\u0107 wsp\u00f3\u0142czesnego niewolnictwa, jak\u0105 kiedykolwiek odkryto na Wyspach. || Do tej pory zidentyfikowano 92 ofiary gangu, w wieku od 17 do 60 lat, ale policja podejrzewa, \u017ce mog\u0142o by\u0107 ich ponad 400. Mo\u017cliwe, \u017ce niekt\u00f3re z nich opu\u015bci\u0142y Wielk\u0105  Brytani\u0119 lub boj\u0105 si\u0119 z\u0142o\u017cy\u0107 zeznania. || Grupa obiera\u0142a sobie za cel zdesperowanych Polak\u00f3w, dla kt\u00f3rych wyjazd z kraju jawi\u0142 si\u0119 jako ostatnia deska ratunku. W ich pu\u0142apk\u0119 wpadali bezdomni, recydywi\u015bci i alkoholicy. Przest\u0119pcy zwodzili ich obietnic\u0105 pracy i lepszego \u017cycia na Wyspach. Rzeczywisto\u015b\u0107 okazywa\u0142a si\u0119 jednak dramatycznie inna. || Polacy byli transportowani autokarami do zachodniej Anglii, w okolice miast West Bromwich, Smethwick i Walsall. Tam mieszkali st\u0142oczeni w ma\u0142ych, zagraconych i cz\u0119sto zaszczurzonych pomieszczeniach. Jeden z nich relacjonowa\u0142, \u017ce musia\u0142 k\u0105pa\u0107 si\u0119 w kanale, bo nie mia\u0142 dost\u0119pu do bie\u017c\u0105cej wody. || Wed\u0142ug relacji BBC, niewolnicy z Polski byli zmuszani do pracy na farmach, w fabrykach i przy recyklingu odpad\u00f3w. Pracowali po kilkana\u015bcie godzin na dob\u0119 za 20 funt\u00f3w (niespe\u0142na 100 z\u0142) tygodniowo. Pieni\u0119dzmi tymi i tak nie mogli jednak dysponowa\u0107. Cz\u0142onkowie gangu zmuszali swoje ofiary do otwierania kont bankowych, nad kt\u00f3rymi przejmowali pe\u0142n\u0105 kontrol\u0119. || Gdy jeden z przetrzymywanych m\u0119\u017cczyzn zmar\u0142, gang pozby\u0142 si\u0119 wszystkich jego rzeczy osobistych i dokument\u00f3w to\u017csamo\u015bci, aby zatrze\u0107 \u015blady. || Szacuje si\u0119, \u017ce mi\u0119dzy czerwcem 2012 roku a  pa\u017adziernikiem 2017 roku na nielegalnym procederze grupa zarobi\u0142a dwa miliony funt\u00f3w (9,5 miliona z\u0142otych). || W 2015 roku z niewoli  zbieg\u0142y dwie ofiary gangu. O swym losie opowiedzia\u0142y brytyjskiej  organizacji pozarz\u0105dowej Hope for Justice, pomagaj\u0105cej ofiarom handlu  lud\u017ami i wsp\u00f3\u0142czesnego niewolnictwa. Po czterech latach \u015bledztwa gang ostatecznie rozbito. || W sprawie toczy\u0142y si\u0119 dwa odr\u0119bne procesy. W pierwszym wyrok zapad\u0142 w lutym, w drugim za\u015b w czerwcu, ale dopiero teraz informacj\u0119 o nich podano do publicznej wiadomo\u015bci. || W lutym 30-letni Marek Ch. z Walsall zosta\u0142 skazany na 11 lat wi\u0119zienia, 50-letni Marek B. z Tipton w West Midlands na dziewi\u0119\u0107 lat pozbawienia wolno\u015bci, 48-letnia Justyna P. z West Bromwich na osiem lat wi\u0119zienia, 24-letnia Julianna Ch. z Evesham w Worcestershire na siedem lat, a 29-letnia Natalia Z. z Walsall us\u0142ysza\u0142a wyrok czterech i p\u00f3\u0142 roku wi\u0119zienia. || W procesie zako\u0144czonym w czerwcu 52-letniego Ignacego B. z West Bromwich skazano na kar\u0119 11 lat pozbawienia wolno\u015bci, ale m\u0119\u017cczyzna nie zosta\u0142 jeszcze schwytany i jego wyrok zapad\u0142 in absentia. || W tym samym procesie skazani zostali te\u017c 26-letni Jan S. z West Bromwich i 41-letni Wojciech N. z Winson Green, odpowiednio na trzy lata oraz sze\u015b\u0107 i p\u00f3\u0142 roku wi\u0119zienia. || - To by\u0142 handel lud\u017ami i wykorzystywanie na masow\u0105 skal\u0119. Ten gang traktowa\u0142 tych ludzi, swoich rodak\u00f3w, jak towar - powiedzia\u0142 w rozmowie z BBC inspektor Nick Dale, policjant prowadz\u0105cy \u015bledztwo w tej sprawie. || Jak doda\u0142, \"to, co zrobili, by\u0142o odra\u017caj\u0105ce\". - Zgotowali swoim ofiarom nieludzkie warunki i n\u0119dz\u0119. Zmuszali ich do pracy, a je\u015bli si\u0119 sprzeciwiali, byli bici lub grozili im przemoc\u0105 wobec cz\u0142onk\u00f3w ich rodzin - relacjonowa\u0142 inspektor. - Niekt\u00f3rym powiedziano, \u017ce zostan\u0105 zabrani do lasu, aby kopali w\u0142asne groby. Jeden m\u0119\u017cczyzna, kt\u00f3ry mia\u0142 wypadek przy pracy, musia\u0142 wr\u00f3ci\u0107 do fabryki, odm\u00f3wiono mu leczenia, co spowodowa\u0142o u niego trwa\u0142e uszkodzenie ramienia -\u00a0 doda\u0142.", "autor": "momo//rzw", "source": "BBC"},
{"id": "950379", "url": "https://www.tvn24.pl/wiadomosci-ze-swiata,2/stoltenberg-po-spotkaniu-nato-rosja-bez-przelomu-w-sprawie-traktatu-inf,950379.html", "date": "2019-07-05", "time": "17:35:22", "title": "Rosja kontra NATO", "lead": "Bez prze\u0142omu na posiedzeniu Rady NATO-Rosja w sprawie traktatu o ca\u0142kowitej likwidacji pocisk\u00f3w rakietowych po\u015bredniego i \u015bredniego zasi\u0119gu (INF). Szef NATO Jens Stoltenberg przekaza\u0142, \u017ce nie us\u0142ysza\u0142 podczas spotkania nic, co wskazywa\u0142oby na powr\u00f3t do przestrzegania uk\u0142adu przez Moskw\u0119. - Sojusznicy ponownie wezwali Rosj\u0119 do powrotu do pe\u0142nego i mo\u017cliwego do weryfikacji wype\u0142niania traktatu - o\u015bwiadczy\u0142.", "text": "Bez prze\u0142omu na posiedzeniu Rady NATO-Rosja w sprawie traktatu o ca\u0142kowitej likwidacji pocisk\u00f3w rakietowych po\u015bredniego i \u015bredniego zasi\u0119gu (INF). Szef NATO Jens Stoltenberg przekaza\u0142, \u017ce nie us\u0142ysza\u0142 podczas spotkania nic, co wskazywa\u0142oby na powr\u00f3t do przestrzegania uk\u0142adu przez Moskw\u0119. - Sojusznicy ponownie wezwali Rosj\u0119 do powrotu do pe\u0142nego i mo\u017cliwego do weryfikacji wype\u0142niania traktatu - o\u015bwiadczy\u0142. || - Nie dostrzegamy \u017cadnego znaku, by Rosja by\u0142a gotowa do powrotu do przestrzegania traktatu INF. Problemem s\u0105 nowe pociski \u015bredniego zasi\u0119gu, kt\u00f3re mog\u0105 przenosi\u0107 g\u0142owice nuklearne, co jest jasnym z\u0142amaniem traktatu INF - m\u00f3wi\u0142 w pi\u0105tek sekretarz generalny Sojuszu Jens Stoltenberg na konferencji prasowej w Brukseli po posiedzeniu Rady NATO-Rosja. || W \u015brod\u0119 prezydent Rosji W\u0142adimir Putin podpisa\u0142 ustaw\u0119 o wstrzymaniu udzia\u0142u kraju w uk\u0142adzie INF. || Rosja, zawieszaj\u0105c udzia\u0142 w dwustronnym porozumieniu ze Stanami Zjednoczonymi, powo\u0142uje si\u0119 na decyzj\u0119 Waszyngtonu, kt\u00f3ry zapowiedzia\u0142 wycofanie si\u0119 z traktatu. USA zarzucaj\u0105 Moskwie rozmieszczanie zakazanych przez INF pocisk\u00f3w 9M729 (w terminologii zachodniej SSC-8) i za\u017c\u0105da\u0142y od niej zniszczenia lub zmodyfikowania tych pocisk\u00f3w. || Rosja odpiera zarzuty. || - Niestety, nie widzieli\u015bmy \u017cadnych oznak prze\u0142omu. A czas ucieka. Dzi\u015b sojusznicy ponownie wezwali Rosj\u0119 do powrotu do pe\u0142nego i mo\u017cliwego do weryfikacji wype\u0142niania traktatu - o\u015bwiadczy\u0142 sekretarz generalny NATO. || Przypomnia\u0142, \u017ce w 1987 roku Zwi\u0105zek Radziecki by\u0142 w stanie w ci\u0105gu kilku tygodni zniszczy\u0107 pociski manewruj\u0105ce \u015bredniego zasi\u0119gu. - Jest taka mo\u017cliwo\u015b\u0107, gdyby chcieli. Teraz mogliby wype\u0142nia\u0107 traktat i ocali\u0107 go. To mo\u017cliwe w ci\u0105gu kilku tygodni - m\u00f3wi\u0142 o Rosji Stoltenberg. || Jego zdaniem obecna sytuacja jest bardzo powa\u017cna z punktu widzenia kontroli zbroje\u0144, bo podwa\u017canie jednego traktatu, kt\u00f3ry dodatkowo jest fundamentalny, stawia pod znakiem zapytania wiarygodno\u015b\u0107 innych uk\u0142ad\u00f3w. || - Z tego powodu USA i NATO musz\u0105 zareagowa\u0107, poniewa\u017c je\u015bli zaakceptujemy, \u017ce INF b\u0119dzie \u0142amany bezkarnie, bez \u017cadnych konsekwencji, to b\u0119dziemy podwa\u017ca\u0107 zaufanie i wiarygodno\u015b\u0107 wszystkich innych porozumie\u0144 dotycz\u0105cych kontroli zbroje\u0144. \u0141amanie przez Rosj\u0119 traktatu INF nie jest problemem tylko dla INF - o\u015bwiadczy\u0142 Stoltenberg. || Doda\u0142, \u017ce NATO wci\u0105\u017c koncentruje si\u0119 na zachowaniu uk\u0142adu. Przyzna\u0142 jednak, \u017ce prawdopodobie\u0144stwo, i\u017c uda si\u0119 to zrobi\u0107, spada z dnia na dzie\u0144. || 2 sierpnia mija sze\u015bciomiesi\u0119czny okres wyznaczony Rosji przez Stany Zjednoczone na powr\u00f3t do przestrzegania zapis\u00f3w INF. || Sekretarz generalny przypomnia\u0142, \u017ce pa\u0144stwa nale\u017c\u0105ce do Sojuszu rozmawia\u0142y ju\u017c o \u015brodkach odwetowych. Temat ten by\u0142 jednym z g\u0142\u00f3wnych punkt\u00f3w posiedzenia ministr\u00f3w obrony pa\u0144stw NATO w ubieg\u0142ym tygodniu. || Stoltenberg m\u00f3wi\u0142, \u017ce niekt\u00f3re ze \u015brodk\u00f3w mog\u0105 by\u0107 przyj\u0119te do\u015b\u0107 szybko, lecz w przypadku innych b\u0119dzie trzeba troch\u0119 wi\u0119cej czasu. || - Ale oczywi\u015bcie b\u0119dziemy musieli zareagowa\u0107, cz\u0119\u015bciowo po to, by wys\u0142a\u0107 jasny sygna\u0142 Rosji, \u017ce nie mog\u0105 \u0142ama\u0107 kontroli zbroje\u0144 bez koszt\u00f3w - zaznaczy\u0142. Doda\u0142, \u017ce NATO musi te\u017c ca\u0142y czas zapewnia\u0107 sobie wiarygodne odstraszanie i obron\u0119 w \u015bwiecie ju\u017c bez INF i z rosyjskimi pociskami, kt\u00f3re mog\u0105 dosi\u0119ga\u0107 europejskich miast w ci\u0105gu kilku minut. || Pi\u0105tkowe posiedzenie Rady NATO-Rosja by\u0142o drugim w tym roku. Pa\u0144stwa Sojuszu chc\u0105 mie\u0107 otwarty kana\u0142 komunikacji z Moskw\u0105, cho\u0107 po agresji na Ukrain\u0119 wszelkie kontakty na wy\u017cszym szczeblu zosta\u0142y zawieszone. || Ukraina by\u0142a jednym z temat\u00f3w posiedzenia. Stoltenberg relacjonowa\u0142, \u017ce pa\u0144stwa NATO po raz kolejny zwr\u00f3ci\u0142y si\u0119 do Rosji o zwolnienie ukrai\u0144skich marynarzy i okr\u0119t\u00f3w zaj\u0119tych w listopadzie ubieg\u0142ego roku w pobli\u017cu Cie\u015bniny Kercze\u0144skiej. || NATO i Rosja poinformowa\u0142y si\u0119 o planowanych w najbli\u017cszym czasie \u0107wiczeniach wojskowych. Wymiana informacji ma pom\u00f3c w zmniejszeniu ryzyka nieporozumie\u0144 i ewentualnych incydent\u00f3w. || Uk\u0142ad INF o ca\u0142kowitej likwidacji pocisk\u00f3w rakietowych po\u015bredniego i \u015bredniego zasi\u0119gu podpisali przyw\u00f3dcy USA i \u00f3wczesnego ZSRR, Ronald Reagan i Michai\u0142 Gorbaczow w 1987 roku w Waszyngtonie. Przewidywa\u0142 on likwidacj\u0119 arsena\u0142\u00f3w tej broni, a tak\u017ce zabrania\u0142 jej produkowania, przechowywania i stosowania. Uk\u0142adem obj\u0119te by\u0142y pociski o zasi\u0119gu od 500 do 5500 km. Do czerwca 1991 roku obie strony wywi\u0105za\u0142y si\u0119 z postanowie\u0144 umowy: ZSRR zniszczy\u0142 1846 pocisk\u00f3w, a USA - 846", "autor": "js//rzw", "source": "PAP"},
{"id": "950393", "url": "https://www.tvn24.pl/wiadomosci-ze-swiata,2/napiecie-usa-iran-analiza-eksperta,950393.html", "date": "2019-07-05", "time": "17:27:00", "title": "Nikt nie chce wojny, ale sytuacja mo\u017ce si\u0119 szybko wymkn\u0105\u0107 spod kontroli", "lead": "Napi\u0119cie na Bliskim Wschodzie nie maleje. Czy Iran d\u0105\u017cy do konfrontacji? A mo\u017ce blefuje, by zasi\u0105\u015b\u0107 do sto\u0142u rozm\u00f3w z Amerykanami? Na pytania tvn24.pl odpowiada Marcin Piotrowski, analityk Polskiego Instytutu Spraw Mi\u0119dzynarodowych.", "text": "Napi\u0119cie na Bliskim Wschodzie nie maleje. Czy Iran d\u0105\u017cy do konfrontacji? A mo\u017ce blefuje, by zasi\u0105\u015b\u0107 do sto\u0142u rozm\u00f3w z Amerykanami? Na pytania tvn24.pl odpowiada Marcin Piotrowski, analityk Polskiego Instytutu Spraw Mi\u0119dzynarodowych. || W maju Iran zawiesi\u0142 przestrzeganie niekt\u00f3rych zobowi\u0105za\u0144  wynikaj\u0105cych z zawartej w 2015 roku z mocarstwami umowy nuklearnej. To reakcja na jej wypowiedzenie  przez Stany Zjednoczone w maju 2018 roku i p\u00f3\u017aniejsze przywr\u00f3cenie przez Waszyngton sankcji gospodarczych. Do tego w ostatnich tygodniach dosz\u0142o do kilku gro\u017anych incydent\u00f3w na wodach Zatoki Perskiej. Czy czeka nas regionalna wojna? || Marcin Piotrowski, Polski Instytut Spraw Mi\u0119dzynarodowych: - Iran sprawdza, na co mo\u017ce sobie pozwoli\u0107 i sygnalizuje pewne rzeczy Stanom Zjednoczonym, Unii Europejskiej czy pa\u0144stwom regionu. Wbrew ostrej retoryce Iran b\u0119dzie raczej ostro\u017cny, chocia\u017c podejmuje te\u017c bardzo ryzykowne dzia\u0142ania. Na przyk\u0142ad zestrzelenie ameryka\u0144skiego drona w sytuacji, kiedy niedaleko by\u0142 samolot z za\u0142og\u0105 ameryka\u0144sk\u0105, mog\u0142o si\u0119 sko\u0144czy\u0107 fatalnie. Ani Stany Zjednoczone, ani Iran nie d\u0105\u017c\u0105 do otwartej konfrontacji, chocia\u017c sytuacja mo\u017ce im si\u0119 wymkn\u0105\u0107 spod kontroli. || Problem polega na tym, \u017ce program nuklearny i polityka regionalna s\u0105 w r\u0119kach Stra\u017cnik\u00f3w Rewolucji i najwy\u017cszego przyw\u00f3dcy ajatollaha Aliego Chameneiego. Strategia ira\u0144ska to kwestia uzgodnie\u0144 mi\u0119dzy nimi. || Nie mo\u017cna tego tak upraszcza\u0107, bo Rowhani i jego rz\u0105d to osoby z establishmentu, kt\u00f3re w ira\u0144skim kalejdoskopie zajmowa\u0142y ju\u017c r\u00f3\u017cne stanowiska. To s\u0105 ludzie, kt\u00f3rzy tak samo rozumiej\u0105 interesy strategiczne czy narodowe Islamskiej Republiki. Wok\u00f3\u0142 pewnych rzeczy jest konsensus i w\u0142a\u015bnie kierunek polityki zagranicznej czy program nuklearny s\u0105 poza dyskusj\u0105. Wiele z r\u00f3\u017cni\u0105cych si\u0119 mi\u0119dzy sob\u0105 opinii ira\u0144skich polityk\u00f3w jest autentycznych i autentyczna jest te\u017c walka o w\u0142adz\u0119, ale to nie szef jakiej\u015b komisji w parlamencie podejmuje decyzje strategiczne. || Tak, cho\u0107 Iran m\u00f3wi te\u017c, \u017ce wszystkie drzwi dla dyplomacji zosta\u0142y zamkni\u0119te. To jest jednak ca\u0142y czas pr\u00f3ba wymuszenia, zw\u0142aszcza na Unii Europejskiej, w jakim\u015b stopniu te\u017c na Chinach, a\u017ceby przywr\u00f3ci\u0107 cho\u0107by cz\u0119\u015b\u0107 korzy\u015bci ekonomicznych z umowy nuklearnej. Trudno jednak w biznesie bankowym i naftowym zrobi\u0107 co\u015b przeciwko Amerykanom. Trudno jest te\u017c strukturom unijnym zmusi\u0107 prywatne firmy do ryzykowania swoich pozycji na rynku ameryka\u0144skim i kapita\u0142u w Iranie. || W Korei P\u00f3\u0142nocnej jest jednoosobowa dyktatura i wydaje si\u0119, \u017ce Kim ma pe\u0142n\u0105 swobod\u0119. Mo\u017ce m\u00f3wi\u0107 co innego dzisiaj, co innego jutro - narracja mo\u017ce zupe\u0142nie si\u0119 zmienia\u0107. Po stronie Iranu jest natomiast sporo ogranicze\u0144 ideologicznych i systemowych. Stany Zjednoczone od pocz\u0105tku istnienia Islamskiej Republiki Iranu s\u0105 widziane jako \"Wielki Szatan\" i chocia\u017c nast\u0119powa\u0142y po sobie okresy napi\u0119\u0107 i dialogu, to trudno by\u0142oby nagle usi\u0105\u015b\u0107 do wypracowania jakiego\u015b kompleksowego rozwi\u0105zania. || Ira\u0144czykom by si\u0119 to nawet spodoba\u0142o, natomiast trudno jest zmieni\u0107 polityk\u0119, je\u017celi jest si\u0119 w konflikcie ideologicznym. On tkwi tak g\u0142\u0119boko w DNA ira\u0144skiego systemu, \u017ce trudno mi sobie wyobrazi\u0107 takie zbli\u017cenie z USA. Gdy w 2015 roku podpisano porozumienie nuklearne, niekt\u00f3rzy m\u00f3wili, \u017ce otwiera ono furtk\u0119 do takiego zbli\u017cenia i stabilno\u015bci regionu. By\u0142em sceptyczny r\u00f3wnie\u017c ze wzgl\u0119du na pami\u0119\u0107 historyczn\u0105 po stronie ameryka\u0144skiej. Upokorzenie 444 dni kryzysu z zak\u0142adnikami w ambasadzie w Teheranie, zamachy Hezbollahu na Amerykan\u00f3w w Libanie, czy ataki milicji szyickich w Iraku to wszystko s\u0105 rzeczy, kt\u00f3re tkwi\u0105 g\u0142\u0119boko w elicie ameryka\u0144skiej. || To nie jest przypadkowe, \u017ce w\u0142adze ira\u0144skie m\u00f3wi\u0105, \u017ce wszystko jest stopniowalne i odwracalne. Mo\u017ce za par\u0119 dni te s\u0142owa zweryfikuje rzeczywisto\u015b\u0107, ale dajmy na to deklaracja o ponownym natychmiastowym otwarciu reaktora w Araku jest niemo\u017cliwa do spe\u0142nienia - z tego reaktora zosta\u0142 usuni\u0119ty rdze\u0144, wi\u0119c trzeba go z powrotem zamontowa\u0107 i tak dalej. To jest proces, kt\u00f3ry zajmuje sporo czasu, wi\u0119c mog\u0105 to te\u017c by\u0107 dzia\u0142ania troch\u0119 pozorowane. Natomiast czeka nas prawdopodobnie kilka miesi\u0119cy napi\u0119cia w regionie. Pytanie, czy kt\u00f3ry\u015b z tych incydent\u00f3w b\u0119dzie wybuchowy. || Gdyby podczas incydentu z dronem zosta\u0142 zestrzelony samolot, Amerykanie odpowiedzieliby zdecydowanie. Trudno by\u0142oby tak\u0105 eskalacj\u0119 kontrolowa\u0107. || Iran ma tzw. doktryn\u0119 mozaiki. Po do\u015bwiadczeniach Hezbollahu z Izraelem oraz wojny w Iraku Stra\u017cnicy Rewolucji wprowadzili koncepcj\u0119, w kt\u00f3rej ca\u0142y kraj jest przygotowany na ewentualn\u0105 interwencj\u0119 ameryka\u0144sk\u0105 i dzia\u0142ania partyzanckie. Natomiast trzeba podkre\u015bli\u0107, \u017ce ze strony ameryka\u0144skiej nie ma - mo\u017ce poza nielicznymi osobami w tej administracji - ch\u0119ci powt\u00f3rzenia i d\u0142ugotrwa\u0142ej operacji przeciwpartyzanckiej jak w Iraku czy Afganistanie. || Konflikt by\u0142by jednak bardzo niekorzystny dla Ira\u0144czyk\u00f3w. Mia\u0142em okazj\u0119 zapozna\u0107 si\u0119 z symulacjami konfliktu w Zatoce Perskiej i na przyk\u0142ad zniszczenie floty ira\u0144skiej oraz odblokowanie cie\u015bniny Ormuz to kwestia pi\u0119ciu do dziesi\u0119ciu dni. Od siedmiu do czternastu dni wystarczy, \u017ceby zneutralizowa\u0107 regularne si\u0142y zbrojne Iranu. Wojskowi i Stra\u017cnicy Rewolucji w Teheranie maj\u0105 \u015bwiadomo\u015b\u0107 w\u0142asnych ogranicze\u0144. Wiedz\u0105, \u017ce w konflikcie konwencjonalnym z USA po prostu by przegrali, a skutki pora\u017cki mog\u0142yby by\u0107 fatalne. Nie wiadomo bowiem jak zareagowa\u0142oby spo\u0142ecze\u0144stwo Iranu. Mimo \u017ce Stra\u017cnicy Rewolucji maj\u0105 tendencj\u0119 do bardzo ryzykownych posuni\u0119\u0107, to zapewne maj\u0105 te\u017c swoje \"czerwone linie\", do kt\u00f3rych na tym etapie mog\u0105 si\u0119 przeciwko Amerykanom posun\u0105\u0107. || Jest demonstracja si\u0142y ameryka\u0144skiej w regionie, ale wci\u0105\u017c nie widz\u0119 apetytu, \u017ceby powt\u00f3rzy\u0107 Irak na znacznie wi\u0119ksz\u0105 skal\u0119. || W\u0142a\u015bnie dlatego nie s\u0105dz\u0119, \u017ceby kto\u015b na powa\u017cnie bra\u0142 taki scenariusz. || Nie by\u0142by symetryczny, bo Iran nie ma takich mo\u017cliwo\u015bci. Wiemy o kontaktach Stra\u017cnik\u00f3w Rewolucji z niekt\u00f3rymi liderami talib\u00f3w w zachodnim Afganistanie \u2013 mogliby im dostarczy\u0107 \u0142adunki wybuchowe dla jeszcze wi\u0119kszego zdestabilizowania kraju. W Bahrajnie mogliby bardzo utrudni\u0107 \u017cycie za\u0142ogom V Floty USA. Mogliby wreszcie si\u0119gn\u0105\u0107 po arsena\u0142 rakietowy i ostrzela\u0107 nim bazy USA w regionie, ale to by\u0142yby ju\u017c ostateczne posuni\u0119cia. || Ka\u017cdy ma w\u0142asn\u0105 perspektyw\u0119. Arabia Saudyjska mog\u0142aby gra\u0107 na konflikt, gdyby wiedzia\u0142a, \u017ce mo\u017ce to os\u0142abi\u0107 Hutich w Jemenie. Pewnie by\u0142yby osoby w otoczeniu kr\u00f3la zainteresowane - oczywi\u015bcie nie z udzia\u0142em Saudyjczyk\u00f3w - konfrontacj\u0105 ameryka\u0144sko-ira\u0144sk\u0105. Dla Bahrajnu, gdzie jest wi\u0119kszo\u015b\u0107 szyicka, by\u0142oby to bardzo ryzykowne. || Jest zainteresowany tym, \u017ceby Stany Zjednoczone prowadzi\u0142y ostry kurs i hamowa\u0142y Iran zw\u0142aszcza w Syrii. Dla Izraela jest najwa\u017cniejsze, \u017ceby Ira\u0144czycy nie utrwalili tam swojej obecno\u015bci. Znaczna cz\u0119\u015b\u0107 s\u0142u\u017cb i analityk\u00f3w w Izraelu widzia\u0142a w og\u00f3le mimo wszystko korzy\u015bci porozumienia atomowego - sytuacja, w kt\u00f3rej by\u0142o wiadomo, \u017ce Ira\u0144czycy nie mog\u0105 mie\u0107 bomby pr\u0119dzej ni\u017c w ci\u0105gu dwunastu miesi\u0119cy, dawa\u0142a komfort. Premier Izraela Benjamin Netanjahu jest retorycznym \"jastrz\u0119biem\", natomiast w sferze faktycznej koncentruje si\u0119 na Syrii i Libanie, pozostawiaj\u0105c Trumpowi problem Iranu. || Zak\u0142adam, \u017ce Ira\u0144czycy mog\u0105 pr\u00f3bowa\u0107 testowa\u0107, jak daleko si\u0119 mog\u0105 posun\u0105\u0107 tak\u017ce w sferze nuklearnej. Jednak w ich interesie pozostaje utrzymanie JCPOA. Wiedz\u0105, \u017ce nie mog\u0105 p\u00f3j\u015b\u0107 tu zbyt daleko, bo maj\u0105 \u015bwiadomo\u015b\u0107, \u017ce mog\u0142oby to oznacza\u0107 nast\u0119pne cztery lata konfrontacji z USA, ale tak\u017ce z Europ\u0105. || Tak, to b\u0119dzie okres bardzo ryzykownych napi\u0119\u0107, jednak Iran chce, \u017ceby sankcje ameryka\u0144skie zosta\u0142y zniesione. Nie posun\u0105 si\u0119 wi\u0119c do sytuacji, kt\u00f3ra wymaga\u0142aby uderzenia prewencyjnego USA lub Izraela. Ira\u0144czycy nie chc\u0105 przekre\u015blenia porozumienia, tylko b\u0119d\u0105 bardzo kreatywnie interpretowa\u0107 jego zapisy. Przekroczyli ju\u017c limit nisko wzbogaconego uranu, co potwierdzi\u0142a Mi\u0119dzynarodowa Agencja Energii Atomowej, ale wci\u0105\u017c nie wiemy, czy o trzy gramy czy o trzy kilogramy. Mo\u017cna sobie wyobrazi\u0107, \u017ce wyjm\u0105 z magazyn\u00f3w wir\u00f3wki i poka\u017c\u0105, \u017ce maj\u0105 potencja\u0142 do szybkiego wzbogacania uranu do wy\u017cszego poziomu, na przyk\u0142ad 20 procent. Niemniej warto pami\u0119ta\u0107, \u017ce chocia\u017c z porozumieniem atomowym jest kojarzony prezydent Hasan Rowhani, by\u0142a to jednak decyzja samego ajatollaha Aliego Chameniego i jestem przekonany, \u017ce bardzo trudno b\u0119dzie si\u0119 z tej decyzji wycofa\u0107. || Na razie w\u0142adza mu bardzo s\u0142u\u017cy, pomimo wieku 80 lat. Patrz\u0105c jednak na to, co si\u0119 dzia\u0142o w Iranie w 2009 roku, tak zwan\u0105 zielon\u0105 rewolucj\u0119, mam wra\u017cenie, \u017ce kwestia sukcesji po Chameneim b\u0119dzie rzeczywi\u015bcie probierzem dla Islamskiej Republiki Iranu \u2013 odpowiedzi\u0105 na pytanie, czy w og\u00f3le przetrwa. Nie wiadomo, czy b\u0119dzie to sukcesja stabilna i p\u0142ynna, czy te\u017c nast\u0105pi wiele zawirowa\u0144 i kolejna ira\u0144ska rewolucja. To b\u0119dzie na pewno bardzo ciekawy i kluczowy moment dla Iranu i jego s\u0105siad\u00f3w. || Nie jestem pewien, bo za czas\u00f3w szacha te\u017c tak\u0105 nie by\u0142a. Iran i Arabia Saudyjska, dwa filary strategii USA w regionie, rywalizowa\u0142y ze sob\u0105 w Libanie czy w Zatoce, cho\u0107 oczywi\u015bcie by\u0142y w jednym bloku w obliczu zagro\u017cenia radzieckiego. To r\u00f3wnie\u017c pytanie, jaki by\u0142by charakter nowego ira\u0144skiego systemu i czy w og\u00f3le Iran nie uleg\u0142by dezintegracji. To jest co\u015b, co bardzo nurtuje wiele os\u00f3b w Teheranie, w tym samego Chameneiego.", "autor": "Maciej Tomaszewski", "source": "tvn24.pl"},
{"id": "950432", "url": "https://www.tvn24.pl/wiadomosci-z-kraju,3/konwencja-programowa-pis-w-katowicach-glinski-nie-boimy-sie-nowych-wyzwan,950432.html", "date": "2019-07-05", "time": "19:13:54", "title": "\"Nasz program nie jest ma\u0142powaniem ideologii pseudoelit\". PiS rozpocz\u0119\u0142o trzydniow\u0105 konwencj\u0119", "lead": "Nie boimy si\u0119 nowych wyzwa\u0144 programowych, a otwarty dialog ze spo\u0142ecze\u0144stwem i ekspertami, a tak\u017ce z naszymi adwersarzami jest naszym obowi\u0105zkiem - powiedzia\u0142 w pi\u0105tek w wicepremier Piotr Gli\u0144ski. Jego wyst\u0105pienie zainaugurowa\u0142o trzydniow\u0105 konwencj\u0119 programow\u0105 PiS. - \u017byczymy takiej otwarto\u015bci i takiego dialogu tak\u017ce naszym politycznym oponentom - doda\u0142 szef Rady Programowej PiS.", "text": "Nie boimy si\u0119 nowych wyzwa\u0144 programowych, a otwarty dialog ze spo\u0142ecze\u0144stwem i ekspertami, a tak\u017ce z naszymi adwersarzami jest naszym obowi\u0105zkiem - powiedzia\u0142 w pi\u0105tek w wicepremier Piotr Gli\u0144ski. Jego wyst\u0105pienie zainaugurowa\u0142o trzydniow\u0105 konwencj\u0119 programow\u0105 PiS. - \u017byczymy takiej otwarto\u015bci i takiego dialogu tak\u017ce naszym politycznym oponentom - doda\u0142 szef Rady Programowej PiS. || Konwencja, odbywaj\u0105ca si\u0119 pod has\u0142em \"My\u015bl\u0105c: Polska 2019\", potrwa do niedzieli. Jak t\u0142umaczyli politycy Prawa i Sprawiedliwo\u015bci, ma by\u0107 merytoryczn\u0105 debat\u0105 polityk\u00f3w i ekspert\u00f3w, dotycz\u0105c\u0105 minionych dzia\u0142a\u0144 rz\u0105du oraz propozycji na przysz\u0142o\u015b\u0107. Efektem konwencji maj\u0105 by\u0107 za\u0142o\u017cenia programu, z kt\u00f3rym PiS wystartuje w najbli\u017cszych wyborach parlamentarnych. || - Dok\u0142adnie cztery lata temu, w tym samym miejscu, tu w Katowicach, spotkali\u015bmy si\u0119 na konwencji programowej \"My\u015bl\u0105c: Polska\". Konwencji PiS i Zjednoczonej Prawicy, na kt\u00f3rej zaprezentowali\u015bmy potencja\u0142 programowy naszego \u015brodowiska, przedstawili\u015bmy nasze \u00f3wczesne nowatorskie pomys\u0142y programowe i nasz\u0105 determinacj\u0119 polityczn\u0105 co do ich realizacji - m\u00f3wi\u0142 na starcie konwencji Piotr Gli\u0144ski, szef Rady Programowej PiS. || Stwierdzi\u0142, \u017ce to w\u00f3wczas zosta\u0142y zaprezentowane projekty spo\u0142eczne, gospodarcze i to\u017csamo\u015bciowe oraz propozycje reform, w tym reformy edukacji czy sektora obywatelskiego. || - Tamta konwencja w praktyce rozpocz\u0119\u0142a nasz\u0105 kampani\u0119 wyborcz\u0105, by\u0142a kolejnym - po wygranych ju\u017c wtedy wyborach prezydenckich - punktem zwrotnym, prowadz\u0105cym Polsk\u0119 i polsk\u0105 centroprawic\u0119 do przej\u0119cia odpowiedzialno\u015bci za Polsk\u0119 - doda\u0142 Gli\u0144ski. || Szef Rady Programowej PiS oceni\u0142, \u017ce przedstawiciele obozu rz\u0105dz\u0105cego mog\u0105 \"z dum\u0105 i podniesion\u0105 g\u0142ow\u0105\" powiedzie\u0107, \u017ce zaproponowany program \"przyni\u00f3s\u0142 Polsce owoce\". || Gli\u0144ski przekaza\u0142, \u017ce konwencja w Katowicach ma by\u0107 sprawozdaniem z programowych zobowi\u0105za\u0144, co - jak podkre\u015bli\u0142 - jest obowi\u0105zkiem ka\u017cdego polityka. || - Wiarygodno\u015b\u0107 i praca dla ludzi to s\u0105 dwa pierwsze i dwa podstawowe wymiary naszych dokona\u0144, naszej polityki dla Polski - m\u00f3wi\u0142. || - Jestem przekonany, jako polityk, cz\u0142onek rz\u0105du, ale tak\u017ce jako przewodnicz\u0105cy Rady Programowej PiS, \u017ce nasza konwencja w oczywisty spos\u00f3b dowiedzie tej tezy: Prawo i Sprawiedliwo\u015b\u0107, Zjednoczona Prawica jest wiarygodna, ci\u0119\u017cko pracuje i jest zawsze blisko ludzi - m\u00f3wi\u0142. || Jak doda\u0142 Gli\u0144ski, w trakcie trzydniowej konwencji zostanie zaprezentowanych wiele nowych pomys\u0142\u00f3w i zamierze\u0144. || - Niekt\u00f3re z nich b\u0119d\u0105 pewnie testowane w debacie z ekspertami, poddawane krytyce \u2013 powiedzia\u0142 wicepremier. Zapewni\u0142, \u017ce ugrupowanie rz\u0105dz\u0105ce nie boi si\u0119 krytyki i otwartej debaty. || - Ma\u0142o tego, nie boimy si\u0119 nowych wyzwa\u0144 programowych, a otwarty dialog ze spo\u0142ecze\u0144stwem i ekspertami, a tak\u017ce z naszymi adwersarzami jest naszym obowi\u0105zkiem, jest obowi\u0105zkiem ka\u017cdego \u015brodowiska politycznego i ka\u017cdego polityka \u2013 przekonywa\u0142. || - \u017byczymy takiej otwarto\u015bci i takiego dialogu tak\u017ce naszym politycznym oponentom \u2013 doda\u0142. || Gli\u0144ski stwierdzi\u0142, \u017ce polska demokracja potrzebuje racjonalnej opozycji politycznej, kt\u00f3ra spe\u0142nia\u0142aby fundamentalne wymogi rzetelno\u015bci i efektywno\u015bci dzia\u0142a\u0144. - Kt\u00f3ra nie szuka\u0142aby korzy\u015bci politycznych w ci\u0105g\u0142ej awanturze, w szerzeniu insynuacji i nienawi\u015bci, w donoszeniu na Polsk\u0119, lecz w ci\u0119\u017ckiej pracy i programowym, merytorycznym sporze czy dialogu. Wci\u0105\u017c liczymy, \u017ce kiedy\u015b taka opozycja - nie niszcz\u0105ca, buduj\u0105ca polsk\u0105 demokracj\u0119 - tak\u017ce u nas nad Wis\u0142\u0105 si\u0119 ukszta\u0142tuje \u2013 powiedzia\u0142 wicepremier. || Gli\u0144ski w imieniu PiS wyrazi\u0142 przekonanie, i\u017c program, kt\u00f3ry zosta\u0142 zaprezentowany przed czterema laty i kt\u00f3ry - jak oceni\u0142 - w du\u017cej mierze zosta\u0142 ju\u017c zrealizowany, \"jak i ten, kt\u00f3rego zr\u0119by proponowa\u0107 b\u0119dziemy tu w Katowicach\" jest dobry dla Polski. || - Mamy w\u0142asny (program), bardzo dobry, wsp\u00f3lnotowy, \u0142\u0105cz\u0105cy pomys\u0142 na Polsk\u0119, pomys\u0142 wynikaj\u0105cy z naszej to\u017csamo\u015bci, z naszych potrzeb, z warto\u015bci interes\u00f3w Polak\u00f3w \u2013 zachwala\u0142. - Jest pomys\u0142em autentycznym, a nie podr\u00f3b\u0105 czy klonem propozycji obcych, ma\u0142powaniem ideologii pseudoelit zachodnich czy wschodnich. Tylko taki program mo\u017ce budowa\u0107 wsp\u00f3\u0142cze\u015bnie atrakcyjn\u0105, efektywn\u0105 i konkurencyjn\u0105 to\u017csamo\u015b\u0107 wsp\u00f3lnoty politycznej, a taka musi by\u0107 Polska - stwierdzi\u0142 wicepremier. || Gli\u0144ski zapewni\u0142, \u017ce Prawo i Sprawiedliwo\u015b\u0107 ma te\u017c pomys\u0142 i propozycje dla Europy. - Jeste\u015bmy nadziej\u0105 dla wielu Europejczyk\u00f3w i coraz wi\u0119cej naszych europejskich partner\u00f3w wydaje si\u0119 by\u0107 o tym przekonanych - m\u00f3wi\u0142 Gli\u0144ski. || Szef Rady Programowej podkre\u015bli\u0142, \u017ce PiS i Zjednoczona Prawica stawia na takie warto\u015bci, jak: solidarno\u015b\u0107, sprawiedliwo\u015b\u0107 spo\u0142eczna, zr\u00f3wnowa\u017cony rozw\u00f3j, suwerenno\u015b\u0107 wsp\u00f3lnoty politycznej, wolno\u015b\u0107 gospodarcza i aktywno\u015b\u0107 obywatelska. Oceni\u0142, \u017ce PiS w\u0142\u0105czy\u0142 miliony Polak\u00f3w do procesu budowy nowej polskiej klasy \u015bredniej. || - Kszta\u0142tujemy wci\u0105\u017c, tworzymy, rozwijamy to\u017csamo\u015b\u0107 tej klasy, to\u017csamo\u015b\u0107 wszystkich Polak\u00f3w. W jakim\u015b sensie walczymy o kszta\u0142t tej to\u017csamo\u015bci, aby \u0142\u0105czy\u0142a elementy nowoczesno\u015bci z wierno\u015bci\u0105 dla zasad i warto\u015bci naszej wsp\u00f3lnoty politycznej - powiedzia\u0142 wiceprezes PiS. - Chcemy, aby nasza to\u017csamo\u015b\u0107 by\u0142a dla nas wa\u017cnym zasobem rozwojowym i zwi\u0119ksza\u0142a nasz\u0105 skuteczno\u015b\u0107 mi\u0119dzynarodow\u0105 i gospodarcz\u0105 - doda\u0142. || - Zapraszam pa\u0144stwa w trzydniow\u0105 podr\u00f3\u017c po Polsce, po fascynuj\u0105cym \u015bwiecie pomys\u0142\u00f3w na Polsk\u0119 i dla Polski. Zapraszam wszystkich do tej podr\u00f3\u017cy po \u015bwiecie, gdzie nie ma nienawi\u015bci, donos\u00f3w, z\u0142ych emocji, gdzie nie ma Polski na \"nie\", jest tylko Polska na \"tak\" i jaka ta Polska b\u0119dzie, to by\u0107 mo\u017ce zobaczmy jej kolejny ogl\u0105d, obraz, wizerunek w ci\u0105gu tych 450 wyst\u0105pie\u0144, 16 sesji plenarnych i 70 paneli specjalistycznych - m\u00f3wi\u0142 wicepremier.", "autor": "js//rzw", "source": "PAP"},
{"id": "950457", "url": "https://www.tvn24.pl/wiadomosci-z-kraju,3/joanna-mucha-i-krzysztof-hetman-o-planach-opozycji-na-wybory-parlamentarne,950457.html", "date": "2019-07-05", "time": "19:48:57", "title": "Mucha: PSL to nasz naturalny partner. Hetman: je\u015bli PSL ma by\u0107 w koalicji, to bez Biedronia", "lead": "Polskie Stronnictwo Ludowe to nasz naturalny partner, ale wszyscy jeste\u015bmy w stanie si\u0119 zmie\u015bci\u0107 na listach - stwierdzi\u0142a Joanna Mucha z Platformy Obywatelskiej. Europose\u0142 PSL Krzysztof Hetman podkre\u015bli\u0142, \u017ce jego partia \"absolutnie nie odrzuca\" koalicji z PO, ale pod warunkiem, \u017ce nie b\u0119dzie w niej Wiosny Roberta Biedronia. Uczestnicy pi\u0105tkowego programu \"Tak jest\" TVN24 dyskutowali o przedwyborczych przymiarkach koalicyjnych po stronie opozycji.", "text": "Polskie Stronnictwo Ludowe to nasz naturalny partner, ale wszyscy jeste\u015bmy w stanie si\u0119 zmie\u015bci\u0107 na listach - stwierdzi\u0142a Joanna Mucha z Platformy Obywatelskiej. Europose\u0142 PSL Krzysztof Hetman podkre\u015bli\u0142, \u017ce jego partia \"absolutnie nie odrzuca\" koalicji z PO, ale pod warunkiem, \u017ce nie b\u0119dzie w niej Wiosny Roberta Biedronia. Uczestnicy pi\u0105tkowego programu \"Tak jest\" TVN24 dyskutowali o przedwyborczych przymiarkach koalicyjnych po stronie opozycji. || W\u015br\u00f3d ugrupowa\u0144 opozycyjnych tocz\u0105 si\u0119 rozmowy o budowie koalicji na jesienne wybory do Sejmu i Senatu. || Wed\u0142ug sk\u0142adanych dotychczas deklaracji, wsp\u00f3lnie z PO chc\u0105 startowa\u0107 mi\u0119dzy innymi Nowoczesna, Zieloni oraz Inicjatywa Polska. PSL postuluje utworzenie dw\u00f3ch blok\u00f3w opozycyjnych - chadeckiego i lewicowego. Sojusz Lewicy Demokratycznej w wewn\u0119trznym referendum opowiedzia\u0142 si\u0119 za  startem w koalicji, ale nie sprecyzowano, z kim mia\u0142aby by\u0107 ona  zawi\u0105zana. || Rozmowy koalicyjne z liderami poszczeg\u00f3lnych ugrupowa\u0144 ma te\u017c toczy\u0107 Robert Biedro\u0144, lider Wiosny. || W pi\u0105tkowym programie \"Tak jest\" Joanna Mucha podkre\u015bli\u0142a, \u017ce PSL jest \"pierwszym wyborem\" i \"naturalnym partnerem\" Platformy Obywatelskiej. || Doda\u0142a jednak, i\u017c \"przekonuje koleg\u00f3w z PSL, \u017ce koalicja mo\u017ce by\u0107 szersza\". || - Uwa\u017camy, \u017ce wszyscy jeste\u015bmy w stanie si\u0119\u00a0zmie\u015bci\u0107 na tych listach i to jest najlepsza dla Polski droga, najlepszy scenariusz. Jestem te\u017c\u00a0przekonana o tym, \u017ce wyborcy s\u0105 w stanie to zrozumie\u0107 - powiedzia\u0142a Mucha. || Krzysztof Hetman podkre\u015bli\u0142, \u017ce na koalicyjnych listach nie ma miejsca dla PSL, \"je\u015bli do tego projektu mia\u0142by do\u0142\u0105czy\u0107 pan Robert Biedro\u0144\". || - Musimy by\u0107 wiarygodni dla wyborc\u00f3w, musimy rozumie\u0107, \u017ce mechaniczne \u0142\u0105czenie szyld\u00f3w niekoniecznie sumuje nasze wyniki - przekonywa\u0142 \"Tak jest\". || T\u0142umaczy\u0142, \u017ce \"wyborca lewicowo-liberalny mo\u017ce nie chcie\u0107 odda\u0107 g\u0142osu na tak\u0105\u00a0list\u0119, na kt\u00f3rej jest konserwatysta z PSL lub z PO\". - Tak\u017ce po drugiej stronie wyborca PSL, wyborca typowo konserwatywny (\u2026) nie odda g\u0142osu, bo s\u0105 na li\u015bcie ludzie, z kt\u00f3rymi nie zgadza si\u0119 \u015bwiatopogl\u0105dowo - doda\u0142. || Zapewni\u0142, \u017ce PSL \"absolutnie nie odrzuca koalicji z Platform\u0105 Obywatelsk\u0105\". - Wr\u0119cz przeciwnie, namawiamy Platform\u0119\u00a0do tego, aby\u015bmy stworzyli chadeckie centrum PO-PSL, a drugi blok, \u017ceby stworzy\u0142y lewicowo-liberalne partie jak SLD, Razem, Wiosna. Wtedy b\u0119dzie to wiarygodne dla wszystkich wyborc\u00f3w - oceni\u0142 Hetman.", "autor": "ads//rzw", "source": "tvn24"},
{"id": "950479", "url": "https://www.tvn24.pl/wiadomosci-z-kraju,3/robert-biedron-o-koalicyjnych-planach-na-wybory-parlamentarne,950479.html", "date": "2019-07-05", "time": "20:28:00", "title": "\"Apeluj\u0119 do prezesa PSL, \u017ceby si\u0119 opami\u0119ta\u0142\"", "lead": "W interesie nas wszystkich jest, \u017ceby jak najszybciej si\u0119\u00a0dogada\u0107 - m\u00f3wi\u0142 w \"Faktach po Faktach\" lider Wiosny Robert Biedro\u0144, odnosz\u0105c si\u0119 do przedwyborczych negocjacji koalicyjnych na opozycji. Apelowa\u0142 te\u017c do prezesa Polskiego Stronnictwa Ludowego W\u0142adys\u0142awa Kosiniaka-Kamysza, \u017ceby si\u0119\u00a0\"opami\u0119ta\u0142\" i zdecydowa\u0142 na start w koalicji. Inaczej - zdaniem Biedronia - PSL \"przepadnie\".", "text": "W interesie nas wszystkich jest, \u017ceby jak najszybciej si\u0119\u00a0dogada\u0107 - m\u00f3wi\u0142 w \"Faktach po Faktach\" lider Wiosny Robert Biedro\u0144, odnosz\u0105c si\u0119 do przedwyborczych negocjacji koalicyjnych na opozycji. Apelowa\u0142 te\u017c do prezesa Polskiego Stronnictwa Ludowego W\u0142adys\u0142awa Kosiniaka-Kamysza, \u017ceby si\u0119\u00a0\"opami\u0119ta\u0142\" i zdecydowa\u0142 na start w koalicji. Inaczej - zdaniem Biedronia - PSL \"przepadnie\". || W\u015br\u00f3d ugrupowa\u0144 opozycyjnych tocz\u0105 si\u0119 rozmowy o budowie koalicji na jesienne wybory do Sejmu i Senatu. Wed\u0142ug sk\u0142adanych dotychczas deklaracji, wsp\u00f3lnie z PO chc\u0105 startowa\u0107 mi\u0119dzy innymi Nowoczesna, Zieloni oraz Inicjatywa Polska. PSL postuluje utworzenie dw\u00f3ch blok\u00f3w opozycyjnych - chadeckiego i lewicowego. Sojusz Lewicy Demokratycznej w wewn\u0119trznym referendum opowiedzia\u0142 si\u0119 za startem w koalicji, ale nie sprecyzowano, z kim mia\u0142aby by\u0107 ona zawi\u0105zana. || Rozmowy koalicyjne z liderami poszczeg\u00f3lnych ugrupowa\u0144 ma te\u017c toczy\u0107 Robert Biedro\u0144, lider Wiosny. || W \"Faktach po Faktach\" w TVN24 Biedro\u0144 przyzna\u0142, \u017ce nie wie jeszcze, w jakiej formule wystartuje na jesieni jego formacja. - Rozmowy trwaj\u0105. Ka\u017cda z partii szuka najlepszego scenariusza na start - m\u00f3wi\u0142. || Powiedzia\u0142, \u017ce sam \"jest zwolennikiem takiej koalicji, kt\u00f3ra b\u0119dzie szanowa\u0142a r\u00f3\u017cnorodno\u015b\u0107 pogl\u0105d\u00f3w, programow\u0105\". - Chcia\u0142bym mocnej koalicji, kt\u00f3ra - niewa\u017cne czy b\u0119dzie stworzona z post\u0119powych i chadeckich ugrupowa\u0144 - b\u0119dzie wiarygodna - podkre\u015bli\u0142. || By\u0142 te\u017c pytany o ewentualny samodzielny start PSL w wyborach. - Odradza\u0142bym. PSL dzisiaj jest w trudnej sytuacji. Sonda\u017ce pokazuj\u0105, \u017ce PSL nie przekracza progu wyborczego - o\u015bwiadczy\u0142 lider Wiosny. - Apelowa\u0142bym o to, \u017ceby znale\u017ali formu\u0142\u0119 koalicyjn\u0105. Szkoda by by\u0142o, \u017ceby PSL-u w przysz\u0142ym parlamencie nie by\u0142o - powiedzia\u0142 Biedro\u0144. || Stwierdzi\u0142, \u017ce je\u015bli PSL nie wejdzie do koalicji, to \"przepadnie\". - Apeluj\u0119 do prezesa PSL (W\u0142adys\u0142awa Kosiniaka-Kamysza - red.), \u017ceby si\u0119\u00a0opami\u0119ta\u0142 - powiedzia\u0142 Biedro\u0144. Jego zdaniem, Kosiniak-Kamysz \"wysoko licytuj\u0105c, mo\u017ce nisko upa\u015b\u0107\". || Biedro\u0144 zdradzi\u0142 te\u017c, \u017ce \"rozmowy na lewicy s\u0105 najdalej posuni\u0119te\". - Jest du\u017ca szansa, \u017ce powstanie koalicja lewicowa, post\u0119powa. Wiosna, SLD, Razem, Zieloni i jeszcze kilka innych si\u0142 politycznych. Rozmowy s\u0105\u00a0zaawansowane - powiedzia\u0142. || Doda\u0142 te\u017c, \u017ce \"by\u0107 mo\u017ce po\u0142\u0105czenie si\u0119\u00a0lewicy zmobilizuje innych do przyspieszenia rozm\u00f3w i doprowadzenia do tego, \u017ce powstanie jeszcze wi\u0119kszy blok koalicyjny\". - Je\u017celi p\u00f3jdziemy rozdrobnieni do na przyk\u0142ad Senatu, to PiS zwyci\u0119\u017cy. W interesie nas wszystkich jest, \u017ceby jak najszybciej dogada\u0107 si\u0119 tak\u017ce je\u015bli chodzi o Senat - stwierdzi\u0142 go\u015b\u0107 \"Fakt\u00f3w po Faktach\".", "autor": "ads\\mtom", "source": "tvn24"},
{"id": "950475", "url": "https://www.tvn24.pl/wiadomosci-z-kraju,3/zerowy-pit-dla-mlodych-izabela-leszczyna-i-miroslawa-stachowiak-rozecka-w-faktach-po-faktach,950475.html", "date": "2019-07-05", "time": "20:40:08", "title": "Platforma popar\u0142a zerowy PIT dla m\u0142odych. \"G\u0142osowali\u015bmy za, ale to nie jest dobry pomys\u0142\"", "lead": "Zag\u0142osowali\u015bmy za zerowym PIT-em dla os\u00f3b do 26. roku \u017cycia, ale to jest program dedykowany jednej okre\u015blonej grupie spo\u0142ecznej - t\u0142umaczy\u0142a w \"Faktach po Faktach\" pos\u0142anka Platformy Obywatelskiej Izabela Leszczyna.  - Planujemy obni\u017cenie podatku PIT dla wszystkich do 17 procent - zapewni\u0142a Miros\u0142awa Stachowiak-R\u00f3\u017cecka z PiS.", "text": "Zag\u0142osowali\u015bmy za zerowym PIT-em dla os\u00f3b do 26. roku \u017cycia, ale to jest program dedykowany jednej okre\u015blonej grupie spo\u0142ecznej - t\u0142umaczy\u0142a w \"Faktach po Faktach\" pos\u0142anka Platformy Obywatelskiej Izabela Leszczyna.  - Planujemy obni\u017cenie podatku PIT dla wszystkich do 17 procent - zapewni\u0142a Miros\u0142awa Stachowiak-R\u00f3\u017cecka z PiS. ||  Dochody takich os\u00f3b b\u0119d\u0105 zwolnione z PIT do wysoko\u015bci nieprzekraczaj\u0105cej w roku podatkowym 85 528 z\u0142.\u00a0Za ustaw\u0105 g\u0142osowa\u0142o 419 pos\u0142\u00f3w, przeciw by\u0142o czterech, nikt nie wstrzyma\u0142 si\u0119 od g\u0142osu. || - Zag\u0142osowali\u015bmy za tym zerowym PIT-em, ale to jest program dedykowany jednej okre\u015blonej grupie spo\u0142ecznej - podkre\u015bli\u0142a pos\u0142anka Platformy Obywatelskiej Izabela Leszczyna. - Jak kto\u015b ma 27 lat i nie daj Bo\u017ce nie ma jeszcze dzieci, a takich ludzi jest bardzo wielu, to ju\u017c z tego programu nie skorzysta. A jak kto\u015b jest m\u0142odym, kreatywnym przedsi\u0119biorc\u0105, to z tego programu te\u017c nie skorzysta - zauwa\u017cy\u0142a. || - G\u0142osowali\u015bmy za, ale to nie jest dobry pomys\u0142 - oceni\u0142a. Doda\u0142a, \u017ce on \"wyklucza\". || Miros\u0142awa Stachowiak-R\u00f3\u017cecka z PiS, zapytana, czy b\u0142\u0119dem jest to, i\u017c ustawa wyklucza m\u0142odych ludzi, kt\u00f3rzy prowadz\u0105 dzia\u0142alno\u015b\u0107 gospodarcz\u0105, odpar\u0142a, \u017ce \"kwestia os\u00f3b m\u0142odych czy starych, prowadz\u0105cych od wielu lat dzia\u0142alno\u015b\u0107 gospodarcz\u0105, to jest zupe\u0142nie inna przestrze\u0144\". || - Zreszt\u0105 te\u017c planujemy obni\u017cenie podatku, je\u015bli chodzi o PIT, dla wszystkich do 17 procent - doda\u0142a. Zaznaczy\u0142a, \u017ce przyj\u0119ty w czwartek projekt wprowadzaj\u0105cy zerowy PIT \"by\u0142 kierowany do m\u0142odych ludzi, koniec kropka\". || - Dlaczego nie dzia\u0142alno\u015b\u0107 gospodarcza? T\u0142umacz\u0119, bo jestem w stanie to zrozumie\u0107. Wyobra\u017cam sobie, \u017ce cz\u0119sto przez ten okres do 26. roku \u017cycia istnia\u0142oby prawdopodobie\u0144stwo (...), \u017ce dzia\u0142alno\u015b\u0107 gospodarcza prowadzona by\u0142aby nie (po to), \u017ceby rozwija\u0107 firm\u0119 - m\u00f3wi\u0142a pos\u0142anka PiS. || Pytana, co z osobami pracuj\u0105cymi na umowach o dzie\u0142o, odpowiedzia\u0142a, \u017ce nie s\u0105 w tej chwili obj\u0119te ustaw\u0105. || Przyzna\u0142a, \u017ce by\u0107 mo\u017ce warto o tym podyskutowa\u0107. || Pos\u0142anki skomentowa\u0142y r\u00f3wnie\u017c nieoficjalne spotkanie pracownik\u00f3w koncernu tytoniowego Philip Morris Polska z wa\u017cnymi politykami PiS, o kt\u00f3rym w czwartek poinformowa\u0142o radio RMF FM.  || Przebieg spotkania - poda\u0142o RMF FM - w kt\u00f3rym uczestniczyli przedstawiciele Ministerstwa Zdrowia, pos\u0142owie i senatorowie \"nie zosta\u0142 udokumentowany, nie ma z niego stenogram\u00f3w, a na stronie internetowej Sejmu nie znajdziemy \u017cadnej wzmianki na jego temat\". Wed\u0142ug radia, to wicemarsza\u0142ek Sejmu, szef klubu PiS Ryszard Terlecki by\u0142 organizatorem tego spotkania. || Miros\u0142awa Stachowiak-R\u00f3\u017cecka (PiS) zaznaczy\u0142a, \u017ce spotkanie odbywa\u0142o si\u0119 w Sejmie, wi\u0119c nie by\u0142o tajne. - Nie odbywa\u0142o si\u0119 na cmentarzach, w knajpach, Sowach, czy innych - doda\u0142a. - Nie procedujemy w tej chwili w Sejmie nad \u017cadn\u0105 ustaw\u0105, kt\u00f3ra mog\u0142aby nawi\u0105zywa\u0107 do tego spotkania i do tych ludzi - podkre\u015bli\u0142a.  || Przyzna\u0142a jednak, \u017ce to, i\u017c spotkanie nie zosta\u0142o zarejestrowane w Sejmie, \"powinno by\u0107 poddane krytyce\". Pytana, jakie konsekwencje powinny spotka\u0107 wicemarsza\u0142ka Terleckiego, odpar\u0142a: - Nie jestem od wydawania konsekwencji i ferowania wyrok\u00f3w. || Izabela Leszczyna (PO) oceni\u0142a, \u017ce \"to jet kompletny upadek parlamentaryzmu\". - Spotkanie dotycz\u0105ce ewentualnych dzia\u0142a\u0144, kt\u00f3re s\u0105 zwi\u0105zane z interesami jakich\u015b grup czy koncern\u00f3w tytoniowych czy innych firm, musz\u0105 by\u0107 zarejestrowane, ci wszyscy ludzie maj\u0105 mie\u0107 plakietki, \u017ce s\u0105 lobbystami - podkre\u015bli\u0142a. || - Nie chce pani chyba przekona\u0107 naszych widz\u00f3w, \u017ce koncern tytoniowy przyszed\u0142 do Sejmu po to, \u017ceby rozmawia\u0107 z wami o pogodzie - powiedzia\u0142a zwracaj\u0105c si\u0119 do pos\u0142anki PiS. Zaznaczy\u0142a, \u017ce \"je\u017celi koncern chce si\u0119 spotka\u0107, to spotyka si\u0119 z przedstawicielami rz\u0105dz\u0105cej partii i opozycji\". || Oceni\u0142a, \u017ce Terlecki powinien przesta\u0107 by\u0107 wicemarsza\u0142kiem. - Z\u0142ama\u0142 zasady parlamentaryzmu, z\u0142ama\u0142 ustaw\u0119 o lobbingu i z\u0142ama\u0142 przede wszystkim regulamin Sejmu, a jest wicemarsza\u0142kiem, kt\u00f3ry powinien sta\u0107 na stra\u017cy - podkre\u015bli\u0142a pos\u0142anka PO.", "autor": "js//rzw, mtom", "source": "tvn24"},
{"id": "950494", "url": "https://www.tvn24.pl/wiadomosci-ze-swiata,2/usa-chca-zwolania-sesji-rady-gubernatorow-maea-w-sprawie-iranu,950494.html", "date": "2019-07-05", "time": "21:20:00", "title": "USA \u017c\u0105daj\u0105 nadzwyczajnej sesji MAEA w sprawie Iranu", "lead": "USA za\u017c\u0105da\u0142y zwo\u0142ania nadzwyczajnej sesji Rady Gubernator\u00f3w Mi\u0119dzynarodowej Agencji Energii Atomowej. To w zwi\u0105zku z decyzj\u0105 Iranu o ponownym wzbogacaniu uranu powy\u017cej limitu 3,67 procent ustalonego w porozumieniu nuklearnym z 2015 roku.", "text": "USA za\u017c\u0105da\u0142y zwo\u0142ania nadzwyczajnej sesji Rady Gubernator\u00f3w Mi\u0119dzynarodowej Agencji Energii Atomowej. To w zwi\u0105zku z decyzj\u0105 Iranu o ponownym wzbogacaniu uranu powy\u017cej limitu 3,67 procent ustalonego w porozumieniu nuklearnym z 2015 roku. || Powo\u0142uj\u0105c si\u0119 na dyplomat\u00f3w, Reuters pisze, \u017ce spotkanie odb\u0119dzie si\u0119 prawdopodobnie w najbli\u017csz\u0105 \u015brod\u0119. || W poniedzia\u0142ek szef MSZ Iranu Mohammad D\u017cawad Zarif poinformowa\u0142, \u017ce ira\u0144skie zapasy nisko wzbogaconego uranu przekroczy\u0142y limit 300 kg ustalony w porozumieniu \u015bwiatowych mocarstw (USA, Rosja, Chiny, Wielka Brytania, Francja i Niemcy) z Iranem w sprawie jego programu nuklearnego. || Tego samego dnia MAEA potwierdzi\u0142a t\u0119 informacj\u0119, a w \u015brod\u0119 prezydent Iranu Hasan Rowhani og\u0142osi\u0142, \u017ce od niedzieli, 7 lipca, jego kraj b\u0119dzie zwi\u0119ksza\u0142 wzbogacanie uranu do takiego poziomu, jaki b\u0119dzie mu potrzebny. || Prezydent Donald Trump wycofa\u0142 USA w 2018 roku z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y te umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Iran i grozi takimi retorsjami wszystkim krajom i podmiotom, kt\u00f3re tych ogranicze\u0144 nie b\u0119d\u0105 respektowa\u0107.                      || Administracja Trumpa chce odci\u0105\u0107 Iran od \u015bwiatowego systemu finansowego i uniemo\u017cliwi\u0107 mu eksport ropy. Europejskie pa\u0144stwa, kt\u00f3re s\u0105 stronami umowy, przekonywa\u0142y jak dot\u0105d Teheran, \u017ce zdo\u0142aj\u0105 obej\u015b\u0107 ameryka\u0144skie zakazy. || W \u015brod\u0119 Rowhani zagrozi\u0142, \u017ce je\u015bli pozostali sygnatariusze porozumienia nuklearnego nie spe\u0142ni\u0105 obietnic, to Iran uruchomi ponownie sw\u00f3j program nuklearny. || Iran zawiesi\u0142 przestrzeganie niekt\u00f3rych zobowi\u0105za\u0144 wynikaj\u0105cych z umowy nuklearnej ju\u017c maju. Jest to odpowied\u017a na jej wypowiedzenie przez Stany Zjednoczone i przywr\u00f3cenie przez administracj\u0119 Trumpa sankcji gospodarczych. Teheran zapowiedzia\u0142 te\u017c wtedy, \u017ce je\u015bli pozosta\u0142e strony umowy nie podejm\u0105 krok\u00f3w chroni\u0105cych jego gospodark\u0119 przed skutkami ameryka\u0144skich sankcji, to w ci\u0105gu 60 dni zacznie wzbogacanie uranu.", "autor": "momo\\mtom", "source": "PAP"},
{"id": "950573", "url": "https://www.tvn24.pl/wiadomosci-z-kraju,3/przemyslaw-i-joanna-sobieszczuk-o-opatrunkach-dla-chorych-na-eb,950573.html", "date": "2019-07-06", "time": "13:14:02", "title": "\"Dzi\u0119ki tym opatrunkom jestem pracuj\u0105c\u0105 osob\u0105\". Ich cena znacz\u0105co wzros\u0142a", "lead": "Ja dzi\u0119ki tym opatrunkom jestem pracuj\u0105c\u0105 osob\u0105. Funkcjonuj\u0119 i staram si\u0119 cieszy\u0107 \u017cyciem - powiedzia\u0142 we \"Wstajesz i weekend\" w TVN24 Przemys\u0142aw Sobieszczuk, kt\u00f3ry choruje na p\u0119cherzowe oddzielanie si\u0119 nask\u00f3rka (EB). Od pocz\u0105tku lipca, po zmianach w li\u015bcie refundacji, opatrunki te znacz\u0105co zdro\u017ca\u0142y. W poniedzia\u0142ek w Ministerstwie Zdrowia odb\u0119dzie si\u0119 spotkanie z chorymi na EB. - Mamy nadziej\u0119, \u017ce to b\u0119dzie pierwszy krok do tego, aby opatrunki by\u0142y dla nas bezp\u0142atne - powiedzia\u0142 Sobieszczuk.", "text": "Ja dzi\u0119ki tym opatrunkom jestem pracuj\u0105c\u0105 osob\u0105. Funkcjonuj\u0119 i staram si\u0119 cieszy\u0107 \u017cyciem - powiedzia\u0142 we \"Wstajesz i weekend\" w TVN24 Przemys\u0142aw Sobieszczuk, kt\u00f3ry choruje na p\u0119cherzowe oddzielanie si\u0119 nask\u00f3rka (EB). Od pocz\u0105tku lipca, po zmianach w li\u015bcie refundacji, opatrunki te znacz\u0105co zdro\u017ca\u0142y. W poniedzia\u0142ek w Ministerstwie Zdrowia odb\u0119dzie si\u0119 spotkanie z chorymi na EB. - Mamy nadziej\u0119, \u017ce to b\u0119dzie pierwszy krok do tego, aby opatrunki by\u0142y dla nas bezp\u0142atne - powiedzia\u0142 Sobieszczuk. || Z nowej listy lek\u00f3w refundowanych, kt\u00f3ra obowi\u0105zuje od 1 lipca, wynika, \u017ce wzro\u015bnie koszt opatrunk\u00f3w u\u017cywanych przez chorych na p\u0119cherzowe oddzielanie si\u0119 nask\u00f3rka (EB). || Rzecznik Praw Dziecka Miko\u0142aj Pawlak zaapelowa\u0142 w czwartek do ministra zdrowia i podkre\u015bli\u0142, \u017ce \"pa\u0144stwo musi zrobi\u0107 wszystko, co mo\u017cliwe\",  by pacjenci cierpi\u0105cy na p\u0119cherzowe oddzielanie si\u0119 nask\u00f3rka, w tym  bardzo wiele dzieci, nie ponosili dodatkowych koszt\u00f3w zwi\u0105zanych z  zakupem na przyk\u0142ad opatrunk\u00f3w\". || W sobot\u0119 go\u015bciem \"Wstajesz i weekend\" w TVN24 by\u0142 chory na EB Przemys\u0142aw Sobieszczuk i jego \u017cona Joanna Sobieszczuk, kt\u00f3rzy s\u0105 cz\u0142onkami fundacji EB Polska. || - Ja z tym \u017cyj\u0119 od urodzenia. W swoim \u017cyciu prze\u017cy\u0142em taki czas, kiedy nie by\u0142o w og\u00f3le opatrunk\u00f3w. Korzysta\u0142em z kompres\u00f3w gazowych i ma\u015bci, kt\u00f3rymi te kompresy by\u0142y nas\u0105czone. Nak\u0142ada\u0142o si\u0119\u00a0to bezpo\u015brednio na rany, a zdejmowa\u0142o, rozrywaj\u0105c zdrow\u0105 sk\u00f3r\u0119. To by\u0142o nie do zniesienia - wspomina\u0142 Przemys\u0142aw Sobieszczuk. || Wskazywa\u0142, \u017ce \"dzisiaj osoby, kt\u00f3re zmagaj\u0105\u00a0si\u0119 z EB, s\u0105 w o tyle lepszej sytuacji, \u017ce te opatrunki s\u0105\". || - S\u0105 to nowoczesne opatrunki, kt\u00f3re chroni\u0105 sk\u00f3r\u0119, rany, nie doprowadzaj\u0105\u00a0do zaka\u017ce\u0144 i pozwalaj\u0105 w miar\u0119 normalnie funkcjonowa\u0107. Ja dzi\u0119ki tym opatrunkom jestem pracuj\u0105c\u0105 osob\u0105. Funkcjonuj\u0119 i staram si\u0119\u00a0cieszy\u0107 \u017cyciem - m\u00f3wi\u0142. || Wyja\u015bnia\u0142, \u017ce \"zu\u017cycie tych opatrunk\u00f3w miesi\u0119cznie to oko\u0142o 800 sztuk\". - To s\u0105 r\u00f3\u017cnego rodzaju opatrunki, kt\u00f3re zmieniamy dwa razy dziennie - rano i wieczorem. Koszt poza opatrunkami to banda\u017ce, kt\u00f3re nie s\u0105 refundowane, r\u00f3\u017cne specjalistyczne siatki podtrzymuj\u0105ce te opatrunki, p\u0142yny dezynfekcyjne, ig\u0142y - wylicza\u0142. || Jego \u017cona Joanna zaznaczy\u0142a, \u017ce \"m\u00f3wi si\u0119 tylko o opatrunkach, a dochodzi wiele innych rzeczy i leki\". || - Miesi\u0119cznie to w przybli\u017ceniu oko\u0142o dziewi\u0119ciu tysi\u0119cy z\u0142otych. Jak dochodzi jaka\u015b infekcja, szpital - dzieci maj\u0105 jeszcze dodatkowe problemy z anemi\u0105, zaparciem, zw\u0119\u017ceniem prze\u0142yku - koszty s\u0105 jeszcze wi\u0119ksze - doda\u0142a. || Na poniedzia\u0142ek Ministerstwo Zdrowia zaplanowa\u0142o spotkanie z chorymi na EB i ich rodzinami. || - Bardzo licz\u0119 na to, \u017ce co\u015b si\u0119 zmieni. Dzi\u0119kuj\u0119, \u017ce ministerstwo podj\u0119\u0142o si\u0119 rozm\u00f3w na temat rozwi\u0105zania problemu opatrunk\u00f3w - powiedzia\u0142 we \"Wstajesz i weekend\" Przemys\u0142aw Sobieszczuk. || Podkre\u015bla\u0142, \u017ce cena opatrunk\u00f3w w og\u00f3le nie powinna wzrosn\u0105\u0107. - My od dawna walczymy o to, \u017ceby te opatrunki by\u0142y dla nas ca\u0142kowicie bezp\u0142atne. I mamy nadziej\u0119, \u017ce to spotkanie poniedzia\u0142kowe b\u0119dzie tym pierwszym krokiem do tego - doda\u0142. || Joanna Sobieszczuk m\u00f3wi\u0142a, \u017ce wszyscy chorzy na EB czekaj\u0105 na poniedzia\u0142kowe spotkanie w ministerstwie. || - Cieszymy si\u0119, \u017ce Rzecznik Praw Dziecka wstawi\u0142 si\u0119 za nami - powiedzia\u0142a.", "autor": "ads/adso/kwoj", "source": "tvn24"},
{"id": "950499", "url": "https://www.tvn24.pl/wiadomosci-ze-swiata,2/jean-claude-juncker-o-wyborze-ursuli-von-der-leyen,950499.html", "date": "2019-07-05", "time": "21:44:00", "title": "Nowe rozdanie w Unii Europejskiej", "lead": "Wed\u0142ug ci\u0105gle jeszcze szefa Komisji Europejskiej Jean-Claude'a Junckera, procedura wskazania kandydata na jego nast\u0119pc\u0119 podczas ostatniego szczytu Rady Europejskiej w Brukseli nie by\u0142a \"bardzo przejrzysta\".", "text": "Wed\u0142ug ci\u0105gle jeszcze szefa Komisji Europejskiej Jean-Claude'a Junckera, procedura wskazania kandydata na jego nast\u0119pc\u0119 podczas ostatniego szczytu Rady Europejskiej w Brukseli nie by\u0142a \"bardzo przejrzysta\". || Podczas konferencji prasowej w Helsinkach, dok\u0105d cz\u0142onkowie Komisji Europejskiej przybyli w zwi\u0105zku z fi\u0144sk\u0105 prezydencj\u0105 w Unii, Juncker przypomnia\u0142, \u017ce 2014 roku w procedurze wyboru na szefa Komisji Europejskiej by\u0142 kandydatem wiod\u0105cym (niem. Spitzenkandidaten), wskazanym przez Europejsk\u0105 Parti\u0119 Ludow\u0105, czyli ugrupowanie, kt\u00f3re zdoby\u0142o wtedy najwi\u0119cej g\u0142os\u00f3w w wyborach. || Jak powiedzia\u0142, by\u0142 \"pierwszym i ostatnim\" wybranym w ten spos\u00f3b szefem Komisji Europejskiej. - Niestety [ta procedura - red.] nie sta\u0142a si\u0119 zwyczajem - stwierdzi\u0142. || M\u00f3wi\u0105c o wyborze kandydatki na now\u0105 szefow\u0105 Komisji, Juncker stwierdzi\u0142, \u017ce ten proces \"nie by\u0142 bardzo przejrzysty. || W tym roku podczas szczytu w Brukseli, po wielogodzinnych, trwaj\u0105cych od niedzieli do wtorku negocjacjach, przyw\u00f3dcy kraj\u00f3w cz\u0142onkowskich porozumieli si\u0119 co do przedstawienia Parlamentowi Europejskiemu Ursuli von der Leyen, obecnej minister obrony Niemiec, jako kandydatki na now\u0105 szefow\u0105 KE. Polityk ta nie by\u0142a g\u0142\u00f3wnym kandydatem \u017cadnej z grup politycznych Parlamentu Europejskiego. || Wcze\u015bniej przyw\u00f3dcy nie doszli do porozumienia odno\u015bnie kandydatury Manfreda Webera \u2013 wiod\u0105cego kandydata EPL, kt\u00f3ra w majowych wyborach zdoby\u0142a najwi\u0119cej miejsc w europarlamencie. Nie by\u0142o te\u017c zgody na kandydatur\u0119 Fransa Timmermansa \u2013 kandydata frakcji Socjalist\u00f3w i Demokrat\u00f3w (S&D), kt\u00f3remu sprzeciwi\u0142y si\u0119 m.in. kraje Grupy Wyszehradzkiej i W\u0142ochy. || Ostateczn\u0105 decyzj\u0119 o powo\u0142aniu b\u0105d\u017a nie Ursuli von der Leyen podejmie Parlament Europejski.", "autor": "momo\\mtom", "source": "PAP, Reuters"},
{"id": "950663", "url": "https://www.tvn24.pl/wiadomosci-z-kraju,3/w-babilonie-dyskusja-o-planach-psl-na-wybory-parlamentarne,950663.html", "date": "2019-07-06", "time": "18:39:37", "title": "\"Powiedzia\u0142abym z przek\u0105sem PSL-owi: szukajcie silniejszego i wieszajcie si\u0119 na nim\"", "lead": "Ja z PSL-em mam ten mentalny problem, \u017ce mam wra\u017cenie, \u017ce to jest skrajne szkodnictwo ju\u017c od bardzo dawna - powiedzia\u0142a w \"Babilonie\" w TVN24 BiS krytyczka literacka Eliza K\u0105cka. Uczestniczki programu dyskutowa\u0142y o decyzji Polskiego Stronnictwa Ludowego, kt\u00f3re na jesienne wybory parlamentarne chce budowa\u0107 Koalicj\u0119 Polsk\u0105 o charakterze umiarkowanego centrum.", "text": "Ja z PSL-em mam ten mentalny problem, \u017ce mam wra\u017cenie, \u017ce to jest skrajne szkodnictwo ju\u017c od bardzo dawna - powiedzia\u0142a w \"Babilonie\" w TVN24 BiS krytyczka literacka Eliza K\u0105cka. Uczestniczki programu dyskutowa\u0142y o decyzji Polskiego Stronnictwa Ludowego, kt\u00f3re na jesienne wybory parlamentarne chce budowa\u0107 Koalicj\u0119 Polsk\u0105 o charakterze umiarkowanego centrum. || W\u015br\u00f3d ugrupowa\u0144 opozycyjnych tocz\u0105 si\u0119 rozmowy o budowie koalicji na jesienne wybory do Sejmu i Senatu. Wed\u0142ug sk\u0142adanych dotychczas deklaracji, wsp\u00f3lnie z PO chc\u0105 startowa\u0107 mi\u0119dzy innymi Nowoczesna, Zieloni oraz Inicjatywa Polska. Sojusz Lewicy Demokratycznej w wewn\u0119trznym referendum opowiedzia\u0142 si\u0119 za startem w koalicji, ale nie sprecyzowano, z kim mia\u0142aby by\u0107 ona zawi\u0105zana. Rozmowy koalicyjne z liderami poszczeg\u00f3lnych ugrupowa\u0144 ma te\u017c toczy\u0107 Robert Biedro\u0144, lider Wiosny.  || - Musi by\u0107 jasna deklaracja, czy PO chce budowa\u0107 razem z nami umiarkowan\u0105,  centrow\u0105 koalicj\u0119, czy wybiera koalicj\u0119 lewicow\u0105, czy wybiera mo\u017ce  jak\u0105\u015b inn\u0105 drog\u0119 - m\u00f3wi\u0142 lider ludowc\u00f3w W\u0142adys\u0142aw Kosiniak-Kamysz. - My z partiami lewicowymi w koalicj\u0119 na pewno nie wejdziemy - podkre\u015bli\u0142. || Zdaniem mened\u017cerki Gra\u017cyny Piotrowskiej-Oliwy opozycja powinna si\u0119 \"wzi\u0105\u0107 do pracy i zjednoczy\u0107\". || - W zjednoczeniu, w kupie - przepraszam za kolokwializm - si\u0142a. I to pokazuje w\u0142a\u015bnie ca\u0142o\u015b\u0107 prawej strony sceny politycznej - zauwa\u017cy\u0142a.  || - Ze zgroz\u0105 my\u015bl\u0119 o nadchodz\u0105cej kampanii, bo nie b\u0119dzie tam miejsca dla gospodarki, dla rozwoju, dla technologii, tylko b\u0119dzie \u0142ubudubu - oceni\u0142a. || - Ja z PSL-em mam ten mentalny problem, \u017ce mam wra\u017cenie, \u017ce to jest skrajne szkodnictwo ju\u017c od bardzo dawna. To znaczy szkodnictwo polegaj\u0105c na podbijaniu tym, kt\u00f3rzy nas s\u0105 w stanie uwie\u015b\u0107, z absolutnym zerem merytorycznym jednocze\u015bnie - powiedzia\u0142a krytyczka literacka Eliza K\u0105cka. || - To bym z przek\u0105sem im powiedzia\u0142a: no to szukajcie silniejszego i wieszajcie si\u0119 na nim - doda\u0142a.  || - To jest tak, \u017ce oni pr\u00f3buj\u0105 gra\u0107, wychodz\u0105c od tego, jakich maj\u0105 wyborc\u00f3w. Ale ten elektorat, kt\u00f3ry nie b\u0119dzie akceptowa\u0142 (Roberta) Biedronia, i tak nie b\u0119dzie g\u0142osowa\u0142 na PSL - podkre\u015bli\u0142a Anda Rottenberg, historyczka i kuratorka sztuki. || Psycholo\u017cka Katarzyna Miller uzna\u0142a, \u017ce do ludzi dociera tylko charyzma. - To jest mo\u017ce smutne, mo\u017ce w\u0142a\u015bnie skazuje nas na takich przyw\u00f3dc\u00f3w, kt\u00f3rzy bardziej porywaj\u0105 (\u2026)\u00a0 ludzi do walki czy do niezgody, czy do wrogo\u015bci. Ale prawd\u0119 m\u00f3wi\u0105c tak jest od niepami\u0119tnych czas\u00f3w - przyzna\u0142a. || - Ja bym si\u0119 ogromnie chcia\u0142a doczeka\u0107 budowania. A budowanie z bardzo r\u00f3\u017cnych cegie\u0142 te\u017c si\u0119 daje zrobi\u0107, byle by\u015bmy mieli do siebie jaki\u015b rodzaj szacunku. Ale nie mo\u017cemy mie\u0107 szacunku, je\u017celi nie b\u0119dziemy wierzyli w to, \u017ce szacunek buduje - zaznaczy\u0142a psycholog. || - Polityka polega na robieniu bada\u0144 i odczytywaniu wynik\u00f3w tych bada\u0144, a potem dostosowaniu naszej misji do tego, czego ludzie potrzebuj\u0105, m\u00f3wienia do nich: ja zrobi\u0119 dobrze w taki i taki spos\u00f3b. To, czego dzisiaj brakuje totalnie na opozycji, to jest jasny, prosty j\u0119zyk przekazu. Bo to, \u017ce maj\u0105 program -powiedzmy, \u017ce wierzymy w to, \u017ce maj\u0105 program - to problem polega na tym, \u017ce nie maj\u0105 kompletnie tej drugiej strony - oceni\u0142a Katarzyna Pawlikowska, ekspertka ds. zachowa\u0144 spo\u0142ecznych kobiet.", "autor": "js//rzw", "source": "TVN24 BiS"},
{"id": "950623", "url": "https://www.tvn24.pl/wiadomosci-z-kraju,3/oswiadczenie-episkopatu-w-sprawie-zwolnionego-pracownika-ikei,950623.html", "date": "2019-07-06", "time": "14:26:01", "title": "\"To jest w\u0142a\u015bnie apostolstwo \u015bwieckich\". Episkopat o zwolnieniu w IKEI", "lead": "\"Kiedy\u015b kr\u00f3l polski Zygmunt II August o\u015bwiadczy\u0142 'Nie jestem kr\u00f3lem waszych sumie\u0144'. Tym bardziej pracodawca nie ma i nie mo\u017ce sobie uzurpowa\u0107 takiego prawa\" - g\u0142osi o\u015bwiadczenie Rady Konferencji Episkopatu Polski do spraw Apostolstwa \u015awieckich w sprawie \"narzucania ideologii LGBT\". Episkopat odni\u00f3s\u0142 si\u0119 w nim do sprawy zwolnionego pracownika IKEI. \"Odziera si\u0119 go z godno\u015bci ludzkiej i odmawia mu niezbywalnych praw\" - oceniono w o\u015bwiadczeniu.", "text": "\"Kiedy\u015b kr\u00f3l polski Zygmunt II August o\u015bwiadczy\u0142 'Nie jestem kr\u00f3lem waszych sumie\u0144'. Tym bardziej pracodawca nie ma i nie mo\u017ce sobie uzurpowa\u0107 takiego prawa\" - g\u0142osi o\u015bwiadczenie Rady Konferencji Episkopatu Polski do spraw Apostolstwa \u015awieckich w sprawie \"narzucania ideologii LGBT\". Episkopat odni\u00f3s\u0142 si\u0119 w nim do sprawy zwolnionego pracownika IKEI. \"Odziera si\u0119 go z godno\u015bci ludzkiej i odmawia mu niezbywalnych praw\" - oceniono w o\u015bwiadczeniu. || O\u015bwiadczenie, wydane w pi\u0105tek w \u015awidnicy, opublikowano na stronie internetowej Konferencji Episkopatu Polski. Podpisa\u0142 si\u0119 pod nim w imieniu Rady Konferencji Episkopatu Polski do spraw Apostolstwa \u015awieckich jej przewodnicz\u0105cy biskup Ignacy Dec. || \"Ko\u015bci\u00f3\u0142 naucza, \u017ce ka\u017cdy cz\u0142owiek ma bezwzgl\u0119dny obowi\u0105zek szanowa\u0107 ka\u017cdego cz\u0142owieka. To odnosi si\u0119 r\u00f3wnie\u017c do os\u00f3b LGBT, ale musi dzia\u0142a\u0107 w obydwie strony. Ogromnym niesmakiem, smutkiem, trosk\u0105 o przysz\u0142o\u015b\u0107 a nawet poczuciem zagro\u017cenia napawaj\u0105 zwyczajnych ludzi zachowania i s\u0142owa aktywist\u00f3w tego \u015brodowiska i wspieraj\u0105cych je dziennikarzy. Niby walcz\u0105 o wolno\u015b\u0107, tolerancj\u0119 i szacunek, ale w\u0142a\u015bnie bez tolerancji, z pogard\u0105 wobec my\u015bl\u0105cych inaczej i z agresj\u0105\" - czytamy w o\u015bwiadczeniu. || Wskazano w nim, \u017ce \"w tym kontek\u015bcie trzeba uzna\u0107 za niedopuszczalny z punktu widzenia prawa, ale przede wszystkim przyzwoito\u015bci i zdrowego rozs\u0105dku atak przypuszczony na pracownika IKEI, kt\u00f3ry nie \u017cyczy\u0142 sobie w miejscu pracy indoktrynacji LGBT\". || \"Niepokoi, \u017ce wypowiedzi pod jego adresem s\u0105 pe\u0142ne agresji i pogardy. Odziera si\u0119 go z godno\u015bci ludzkiej i odmawia mu niezbywalnych praw. Tymczasem wolno\u015b\u0107 sumienia i wyznania jest miar\u0105 demokracji. Agresja za\u015b i pogarda nie s\u0105 Polsce potrzebne, burz\u0105 pok\u00f3j spo\u0142eczny, siej\u0105 niepewno\u015b\u0107 i poczucie zagro\u017cenia. Jak\u017ce \u0142atwo, ale te\u017c jak\u017ce niebezpiecznie jest przeciwstawi\u0107 cz\u0142owieka drugiemu cz\u0142owiekowi! Konstytucja Rzeczypospolitej nie tylko gwarantuje ka\u017cdemu wolno\u015b\u0107 wyznania, ale te\u017c chroni przed ingerencj\u0105 w przekonania osobiste wbrew woli zainteresowanego. R\u00f3wnocze\u015bnie nieuczciwym intelektualnie jest reagowa\u0107 w Polsce na cytaty z Pisma \u015awi\u0119tego, jakby kultura europejska nie wyrasta\u0142a z logiki chrze\u015bcija\u0144stwa. Nie mo\u017cna nazwa\u0107 tego inaczej jak tworzeniem wirtualnej rzeczywisto\u015bci i narzucaniem przekona\u0144 przy wykorzystaniu pozycji silniejszego\" - napisano. || \"Kiedy\u015b kr\u00f3l polski Zygmunt II August o\u015bwiadczy\u0142 'Nie jestem kr\u00f3lem waszych sumie\u0144'. Tym bardziej pracodawca nie ma i nie mo\u017ce sobie uzurpowa\u0107 takiego prawa\" - zaznaczono. || \"Gratulujemy Panu Tomaszowi odwagi w wyznawaniu i obronie wiary w codziennym \u017cyciu. To jest w\u0142a\u015bnie apostolstwo \u015bwieckich postulowane przez Sob\u00f3r Watyka\u0144ski II w dekrecie Apostolicam actuositatem oraz przypomniane przez \u015bw. Jana Paw\u0142a II w adhortacji Familiaris consortio. Pana postawa zas\u0142uguje na uznanie i na\u015bladowanie. Wszelkie wypowiedzi, kt\u00f3re chcia\u0142yby z Pana uczyni\u0107 oszo\u0142oma, ignoranta i agresora - nie maj\u0105 podstaw w faktach. Chcia\u0142oby si\u0119 powiedzie\u0107 za szafarzem chrztu \u015bwi\u0119tego: 'Taka jest nasza wiara. Taka jest wiara Ko\u015bcio\u0142a, kt\u00f3rej wyznawanie jest nasz\u0105 chlub\u0105 w Chrystusie Jezusie, Panu naszym'. Mamy nadziej\u0119, \u017ce wyrz\u0105dzone Panu krzywdy moralne i materialne zostan\u0105 wynagrodzone, za\u015b firma zaprzestanie dzia\u0142a\u0144 ideologicznych w oparciu o uprzywilejowan\u0105 pozycj\u0119 pracodawcy. Liczymy na zainteresowanie spraw\u0105 zwi\u0105zk\u00f3w zawodowych i prokuratury. Chodzi przecie\u017c o istotny element \u0142adu ustrojowego i kulturowego\" - g\u0142osi o\u015bwiadczenie. || Jak zaznaczono w nim, r\u00f3wnie\u017c z innych firm i korporacji docieraj\u0105 niepokoj\u0105ce sygna\u0142y o pr\u00f3bach propagowania ideologii LGBT. \"Wykorzystuje si\u0119 do tego oficjalne strony internetowe i firmowe adresy poczty elektronicznej poszczeg\u00f3lnych pracownik\u00f3w. Organizuje si\u0119 spotkania agitacyjne, tak\u017ce z zagranicznymi aktywistami, w pomieszczeniach firmowych. Wielu pracownik\u00f3w milczy wobec skierowanych do nich nacisk\u00f3w, gdy\u017c boj\u0105 si\u0119 utraty pracy albo dyskryminacji za pogl\u0105dy. Prosimy pracodawc\u00f3w o szacunek wobec sumienia pracownik\u00f3w. Rozumiemy trudn\u0105 sytuacj\u0119 pracownik\u00f3w, dla kt\u00f3rych utrata pracy by\u0142aby powa\u017cnym problemem, ale musimy przypomnie\u0107, \u017ce wsz\u0119dzie istniej\u0105 nieprzekraczalne granice. Pro\u015bmy Boga, aby ochroni\u0142 nas przed upodleniem\" - czytamy w o\u015bwiadczeniu. || Wskazano w nim tak\u017ce, \u017ce \"nie mniej niepokoi zachowanie wielu nauczycieli wobec dzieci i m\u0142odzie\u017cy, nacechowane propagand\u0105 zachowa\u0144 LGBT\". || \"Rodzice i m\u0142odzie\u017c uskar\u017caj\u0105 si\u0119 na narzucanie jako lektur obowi\u0105zkowych, tekst\u00f3w wulgarnych w formie i tre\u015bci. Organizuje si\u0119 w szkole wyj\u015bcia do teatru na sztuki wyj\u0105tkowo obsceniczne, kt\u00f3re niszcz\u0105 wra\u017cliwo\u015b\u0107 erotyczn\u0105 m\u0142odych. Na lekcjach, pod pozorem nauki j\u0119zyk\u00f3w obcych m\u0142odzie\u017c zmuszana jest ogl\u0105da\u0107 i dyskutowa\u0107 o filmach odzieraj\u0105cych z intymno\u015bci\" - przekonuj\u0105 autorzy o\u015bwiadczenia. || \"Do takich oboj\u0119tnych ideologicznie temat\u00f3w, jak chocia\u017cby rozmowa o problemie bezp\u0142odno\u015bci w ma\u0142\u017ce\u0144stwie, do\u0142\u0105cza si\u0119 np. dyskusj\u0119 o prawie do adopcji przez pary jednop\u0142ciowe i pi\u0119tnuje przy tym uczni\u00f3w przeciwnych takiej mo\u017cliwo\u015bci. Z relacji uczni\u00f3w wynika te\u017c, \u017ce liczni nauczyciele nie licz\u0105c si\u0119 psychicznymi i moralnymi konsekwencjami swoich zachowa\u0144, z godn\u0105 napi\u0119tnowania beztrosk\u0105 zadaj\u0105 podczas lekcji gwa\u0142t poczuciu przyzwoito\u015bci i intymno\u015bci swych niepe\u0142noletnich uczni\u00f3w. W tym kontek\u015bcie prosimy wszystkich rodzic\u00f3w: nie pozostawiajcie waszych dzieci samym sobie. Wasze dzieci nie s\u0105 niczyj\u0105 w\u0142asno\u015bci\u0105 \u2013 s\u0105 wasze. Wszelkie instytucje \u017cycia spo\u0142ecznego - w tym szko\u0142a - to instytucje, kt\u00f3re tylko i wy\u0142\u0105cznie s\u0105 na us\u0142ugach rodziny\" - napisano. || \"Prosimy o poszanowanie godno\u015bci i wolno\u015bci osobistej ka\u017cdego cz\u0142owieka. Prosimy, aby ka\u017cdy zamy\u015bli\u0142 si\u0119 chocia\u017c przez chwil\u0119 nad zgodno\u015bci\u0105 swojego dzia\u0142ania z Ewangeli\u0105, oraz nad tym, co mo\u017ce zrobi\u0107 dla Polski. Kto antagonizuje i rozpala emocje, ten nie s\u0142u\u017cy Bo\u017cej sprawie. Prosimy o dzia\u0142ania wywa\u017cone, zrodzone w sercach pe\u0142nych pokoju i mi\u0142o\u015bci. Prosimy o opami\u0119tanie. Chlubimy si\u0119, \u017ce gdy szala\u0142y prze\u015bladowania i wojny religijne, Polska \u2013 jako jedyna w Europie \u2013 by\u0142a pa\u0144stwem bez stos\u00f3w. Niech tak b\u0119dzie nadal\" - czytamy. || W ubieg\u0142ym tygodniu cz\u0119\u015b\u0107 medi\u00f3w opisa\u0142a przypadek m\u0119\u017cczyzny, kt\u00f3rego zwolniono z pracy w jednym ze  sklep\u00f3w IKEA za  komentarz, kt\u00f3ry zdaniem firmy stanowi\u0142 pogwa\u0142cenie  zasad, jakie s\u0105 w  niej wyznawane. || .   Jak poinformowa\u0142 Instytut Ordo Iuris, kt\u00f3ry w jego imieniu z\u0142o\u017cy\u0142  pozew  w sprawie, m\u0119\u017cczyzna twierdzi, \u017ce straci\u0142 prac\u0119 w zwi\u0105zku ze  swoimi  przekonaniami religijnymi. IKEA odpowiedzia\u0142a, \u017ce nie to, a  spos\u00f3b wyra\u017cania  opinii godz\u0105cy w inne osoby by\u0142 powodem zwolnienia  m\u0119\u017cczyzny z pracy. || O\u015bwiadczenie w sprawie zwolnienia wyda\u0142 r\u00f3wnie\u017c sam pracownik IKEI, pan Tomasz, kt\u00f3ry argumentowa\u0142, \u017ce \"ka\u017cdemu cz\u0142owiekowi nale\u017cy si\u0119 szacunek i ochrona godno\u015bci\". Jak podkre\u015bla\u0142, jego wpis by\u0142 \"reakcj\u0105 na indoktrynacj\u0119\", kt\u00f3rej jako pracownik by\u0142 od lat poddawany w miejscu pracy. \"Narzucany pracownikom IKEA stosunek do postulat\u00f3w ruchu LGBT radykalnie r\u00f3\u017cni si\u0119 od nauczania Ko\u015bcio\u0142a katolickiego wyp\u0142ywaj\u0105cego z Pisma \u015awi\u0119tego. Jako katolik nie mog\u0119 uczestniczy\u0107 w propagowaniu ideologii sprzecznej z moj\u0105 wiar\u0105 ani akceptowa\u0107 sytuacji, w kt\u00f3rej pracodawca zmusza mnie do zmiany mojego \u015bwiatopogl\u0105du\" - podkre\u015bli\u0142 pan Tomasz. || Odni\u00f3s\u0142 si\u0119 do niej tak\u017ce minister sprawiedliwo\u015bci Zbigniew Ziobro, kt\u00f3ry poinformowa\u0142, \u017ce zleci prokuraturze zbadanie ca\u0142ej sytuacji. Zwolnionemu pracownikowi wsparcie zaoferowa\u0142a zak\u0142adowa Solidarno\u015b\u0107, mimo \u017ce nie jest on cz\u0142onkiem zwi\u0105zku. Wyja\u015bnienia sprawy zwolnionego pracownika z IKEA podj\u0105\u0142 si\u0119 z urz\u0119du Rzecznik Praw Obywatelskich Adam Bodnar. Biuro RPO przekaza\u0142o w ubieg\u0142ym tygodniu, \u017ce rzecznik zwr\u00f3ci si\u0119 do w\u0142a\u015bciwych podmiot\u00f3w o niezb\u0119dne informacje.", "autor": "ads/adso/kwoj", "source": "PAP"},
{"id": "949736", "url": "https://www.tvn24.pl/pomorze,42/wystawa-barbary-hoff-w-muzeum-miasta-gdyni,949736.html", "date": "2019-07-06", "time": "15:32:00", "title": "M\u0119\u017cczyzn ubra\u0142a w \"habity\", kobiety w \"trumniaki\". Barbara Hoff w Gdyni", "lead": "Polacy ubierali si\u0119 tak, jak ona tego chcia\u0142a. M\u0119\u017cczy\u017ani nosili \"habity\", kobiety \"trumniaki\". Przez jej kreacje nieraz dochodzi\u0142o do r\u0119koczyn\u00f3w. Barbara Hoff - projektantka, wyrocznia mody i dziennikarka pojawi si\u0119 w Gdyni podczas pierwszej wystawy po\u015bwi\u0119conej jej projektom, kt\u00f3re pokochali Polacy.", "text": "Polacy ubierali si\u0119 tak, jak ona tego chcia\u0142a. M\u0119\u017cczy\u017ani nosili \"habity\", kobiety \"trumniaki\". Przez jej kreacje nieraz dochodzi\u0142o do r\u0119koczyn\u00f3w. Barbara Hoff - projektantka, wyrocznia mody i dziennikarka pojawi si\u0119 w Gdyni podczas pierwszej wystawy po\u015bwi\u0119conej jej projektom, kt\u00f3re pokochali Polacy. || Barbara Hoff to kobieta instytucja, kt\u00f3ra pokolorowa\u0142a szar\u0105, socjalistyczn\u0105 rzeczywisto\u015b\u0107 w Polsce. To ona podpowiada\u0142a naszym babciom i mamom, jak modnie si\u0119 ubra\u0107. || A wszystko to w czasach, gdy \u017ceby co\u015b kupi\u0107, trzeba by\u0142o stan\u0105\u0107 w d\u0142ugiej kolejce. W czasach, gdy wszystkiego brakowa\u0142o. Kobiety marzy\u0142y o kreacjach takich, jak na Zachodzie. Ona im to dawa\u0142a. Jak? || Tego b\u0119dzie mo\u017cna si\u0119 dowiedzie\u0107 podczas pierwszej w Polsce wystawy po\u015bwi\u0119conej najs\u0142ynniejszej, polskiej projektantce w Muzeum Miasta Gdyni. || - Nasza wystawa przypomni niezwykle ciekaw\u0105 drog\u0119 projektow\u0105 Barbary Hoff,  obejmuj\u0105c\u0105 swym zakresem ponad po\u0142ow\u0119 XX wieku. Poznamy j\u0105 jako trendsetterk\u0119, czyli prekursork\u0119 trend\u00f3w. Zobaczymy jej pierwsze modowe propozycje w\u00a0nurcie DIY (\u201ezr\u00f3b to\u00a0sam/a\u201d- red.), w\u00a0tym s\u0142ynny ju\u017c przepis  na\u00a0trumniaki, czyli najmodniejsze baleriny zrobione z\u00a0tenis\u00f3wek. Dostrze\u017cemy trendwatcherk\u0119 \u2013 obserwatork\u0119 trend\u00f3w,  kt\u00f3ra\u00a0opisuj\u0105c mod\u0119 z\u00a0ulic i\u00a0wybieg\u00f3w Pary\u017ca czy\u00a0Londynu,  w \"korespondencjach w\u0142asnych\" dla \"Przekroju\" przekazywa\u0142a wiedz\u0119 o\u00a0tym,  co aktualnie nosi si\u0119 na\u00a0\u015bwiecie - opowiada Weronika Szerle, kurator sz\u00f3stej wystawy z cyklu \"Polskie Projekty Polscy Projektanci\". || Trudno zliczy\u0107 wszystkie wskaz\u00f3wki i modowe podpowiedzi, kt\u00f3re Hoff opublikowa\u0142a przed laty na \u0142amach \"Przekroju\". W latach 70. wieku stworzy\u0142a w\u0142asn\u0105 mark\u0119 odzie\u017cow\u0105 Hoffland. Ubrania sprzedawano w Juniorze w Domach Towarowych Centrum. || - To by\u0142a pierwsza popularna marka odzie\u017cowa w Polsce, kt\u00f3ra w nazwie zawiera\u0142a nazwisko projektantki. Hoffland sta\u0142 si\u0119 dla milion\u00f3w Polak\u00f3w synonimem \"modnej mas\u00f3wki\". Ka\u017cdy chcia\u0142 mie\u0107 zaprojektowan\u0105 przez ni\u0105 pikowan\u0105 kufajk\u0119 czy popularn\u0105 koszul\u0119 \"dziadka\" z tak modn\u0105 st\u00f3jk\u0105 zamiast ko\u0142nierzyka - m\u00f3wi Szerle. || To za jej spraw\u0105 m\u0119\u017cczy\u017ani ch\u0119tnie nosili \"habity\", czyli sportowe bluzy z kapturem. || Hoff w ka\u017cdym calu sama dba\u0142a o mark\u0119. Jak radzi\u0142a sobie w trudnej socjalistycznej rzeczywisto\u015bci? || - To niezwyk\u0142a kobieta, kt\u00f3ra realizowa\u0142a swoje projekty od pocz\u0105tku do ko\u0144ca. Sama m\u00f3wi, \u017ce projektowanie to zaledwie jeden procent jej pracy. Hoff osobi\u015bcie wybiera\u0142a i za\u0142atwia\u0142a materia\u0142y, a to nie by\u0142o \u0142atwe. Je\u017adzi\u0142a po ca\u0142ej Polsce po fabrykach, sp\u00f3\u0142dzielniach i zak\u0142adach odzie\u017cowych w poszukiwaniu materia\u0142\u00f3w, nici, guzik\u00f3w. Dba\u0142a o ka\u017cdy detal wyko\u0144czenia. Nikt nie pracowa\u0142 z takim zaanga\u017cowaniem jak ona, ca\u0142ymi dniami, siedem dni w tygodniu, bez urlopu. Bo opr\u00f3cz ciuch\u00f3w by\u0142 do napisania jeszcze felieton do \u201ePrzekroju\" - t\u0142umaczy Szerle. || Barbara Hoff pojawi si\u0119 6 lipca o godz. 19 na wernisa\u017cu wystawy po\u015bwi\u0119conej jej tw\u00f3rczo\u015bci w Muzeum Miasta Gdyni. 7 lipca o godz. 14\u00a0 we\u017amie udzia\u0142 w oprowadzaniu kuratorskim po wystawie, a 8 lipca o godz. 20 opowie o modzie.", "autor": "aa/gp", "source": "tvn24"},
{"id": "950601", "url": "https://www.tvn24.pl/wiadomosci-z-kraju,3/wladyslaw-kosiniak-kamysz-o-planach-psl-na-wybory-nie-wyobrazam-sobie-startu-z-lewica,950601.html", "date": "2019-07-06", "time": "15:30:00", "title": "\"Wsp\u00f3lnota celu nie wystarczy, musi by\u0107 wsp\u00f3lnota idei\". Przedwyborcze decyzje PSL", "lead": "Proponujemy dwa bloki wyborcze dla opozycji: blok centrowy - chadecki, umiarkowany, kt\u00f3ry b\u0119dziemy wsp\u00f3\u0142tworzy\u0107 - oraz blok lewicowy - poinformowa\u0142 w sobot\u0119 po posiedzeniu Rady Naczelnej Polskiego Stronnictwa Ludowego prezes partii W\u0142adys\u0142aw Kosiniak-Kamysz. - My z partiami lewicowymi w koalicj\u0119 na pewno nie wejdziemy - zapowiedzia\u0142. Zapewni\u0142, \u017ce PSL jest otwarte na rozmowy z Platform\u0105 Obywatelsk\u0105 i wszystkimi \u015brodowiskami, kt\u00f3re podzielaj\u0105 idee, warto\u015bci i program ludowc\u00f3w.", "text": "Proponujemy dwa bloki wyborcze dla opozycji: blok centrowy - chadecki, umiarkowany, kt\u00f3ry b\u0119dziemy wsp\u00f3\u0142tworzy\u0107 - oraz blok lewicowy - poinformowa\u0142 w sobot\u0119 po posiedzeniu Rady Naczelnej Polskiego Stronnictwa Ludowego prezes partii W\u0142adys\u0142aw Kosiniak-Kamysz. - My z partiami lewicowymi w koalicj\u0119 na pewno nie wejdziemy - zapowiedzia\u0142. Zapewni\u0142, \u017ce PSL jest otwarte na rozmowy z Platform\u0105 Obywatelsk\u0105 i wszystkimi \u015brodowiskami, kt\u00f3re podzielaj\u0105 idee, warto\u015bci i program ludowc\u00f3w. || W\u015br\u00f3d ugrupowa\u0144 opozycyjnych tocz\u0105 si\u0119 rozmowy o budowie koalicji na jesienne wybory do Sejmu i Senatu. || Wed\u0142ug  sk\u0142adanych dotychczas deklaracji wsp\u00f3lnie z PO chc\u0105 startowa\u0107 mi\u0119dzy  innymi Nowoczesna, Zieloni oraz Inicjatywa Polska. Sojusz  Lewicy Demokratycznej w wewn\u0119trznym referendum opowiedzia\u0142 si\u0119 za   startem w koalicji, ale nie sprecyzowano, z kim mia\u0142aby by\u0107 ona   zawi\u0105zana. || Rozmowy koalicyjne z liderami poszczeg\u00f3lnych ugrupowa\u0144 ma te\u017c toczy\u0107 Robert Biedro\u0144, lider Wiosny. || Rada Naczelna PSL zdecydowa\u0142a w sobot\u0119, w jakiej formule ludowcy wystartuj\u0105 w jesiennych wyborach parlamentarnych. || - Wsp\u00f3lna lista zjednoczonej opozycji dosta\u0142a dobry wynik w wyborach do Parlamentu Europejskiego. Partie polityczne j\u0105 tworz\u0105ce dosta\u0142y mandaty, s\u0105 reprezentowane w Parlamencie Europejskim. Ale nie uda\u0142o si\u0119 osi\u0105gn\u0105\u0107 celu, kt\u00f3ry by\u0142 tym bardziej jednocz\u0105cym, czyli wygrania wybor\u00f3w - powiedzia\u0142 po posiedzeniu Rady prezes partii W\u0142adys\u0142aw Kosiniak-Kamysz. || Jak podkre\u015bli\u0142, \"ewidentnie wida\u0107, \u017ce wsp\u00f3lnota cel\u00f3w nie wystarczy do osi\u0105gni\u0119cia zwyci\u0119stwa wyborczego i wprowadzenia swojego programu\". - Musi by\u0107 wsp\u00f3lnota idei, warto\u015bci i programu, opr\u00f3cz ch\u0119ci zwyci\u0119stwa w wyborach - zaznaczy\u0142. || - Proponujemy dwa bloki wyborcze dla opozycji: blok centrowy - chadecki, blok umiarkowany, kt\u00f3ry b\u0119dziemy wsp\u00f3\u0142tworzy\u0107 i ju\u017c wsp\u00f3\u0142tworzymy, a tak\u017ce blok lewicowy. To jest oczywi\u015bcie wyb\u00f3r partii lewicowych, ale uwa\u017camy, \u017ce tak powinna by\u0107 usystematyzowana scena polityczna w Polsce, \u017ceby ten wyb\u00f3r by\u0142 prawdziwy, \u017ceby \u017cadna idea si\u0119 nie zgubi\u0142a - t\u0142umaczy\u0142 lider ludowc\u00f3w. || Kosiniak-Kamysz podkre\u015bli\u0142, \u017ce w Polsce jest miejsce dla wszystkich. - Je\u017celi kto\u015b nie szkodzi drugiemu cz\u0142owiekowi, a nie podejrzewamy nikogo o to, nie szkodzi swoimi pogl\u0105dami drugiemu cz\u0142owiekowi, jest miejsce dla jego warto\u015bci i jego wra\u017cliwo\u015bci. Ale to nie s\u0105 nasze warto\u015bci, to nie s\u0105 nasze pogl\u0105dy - zastrzeg\u0142 lider PSL. || - Dlatego my\u015bl\u0119, \u017ce dobrze dla Polski by by\u0142o, gdyby lewica by\u0142a zjednoczona, bo wtedy ta wyrazisto\u015b\u0107 jest bardzo du\u017ca. Ale to jest autonomiczna decyzja tych partii - powt\u00f3rzy\u0142. || Kosiniak-Kamysz doda\u0142, \u017ce z partiami lewicowymi PSL nie wejdzie w koalicj\u0119. B\u0119dzie budowa\u0107 Koalicj\u0119 Polsk\u0105 o charakterze umiarkowanego centrum. Jak podkre\u015bli\u0142, taki podzia\u0142 jest oparty o analiz\u0119 politologiczn\u0105. Zdaniem lidera PSL wynika z niej, \u017ce taka decyzja jest jedyn\u0105 szans\u0105 na powstrzymanie samodzielnej wi\u0119kszo\u015bci partii rz\u0105dz\u0105cej. || Przypomnia\u0142, \u017ce w ostatnich tygodniach PSL poszerzy\u0142o sw\u00f3j klub parlamentarny i zmieni\u0142a si\u0119 formu\u0142a jego dzia\u0142ania. - To jest ju\u017c klub parlamentarny PSL-Koalicja Polska - przekaza\u0142. || - Jeste\u015bmy otwarci na wszystkie \u015brodowiska, kt\u00f3re podzielaj\u0105 nasz\u0105 ide\u0119, nasze warto\u015bci i nasz program. B\u0119dziemy dalej z nimi rozmawia\u0107, kolejne osoby b\u0119d\u0105 przychodzi\u0107 pewnie w najbli\u017cszych dniach do naszej koalicji - zapewni\u0142 Kosiniak-Kamysz. || Podkre\u015bli\u0142, \u017ce PSL jest tak\u017ce otwarte na rozmowy z Platform\u0105 Obywatelsk\u0105. || - Ale musi by\u0107 jasna deklaracja, czy PO chce budowa\u0107 razem z nami umiarkowan\u0105, centrow\u0105 koalicj\u0119, czy wybiera koalicj\u0119 lewicow\u0105, czy wybiera mo\u017ce jak\u0105\u015b inn\u0105 drog\u0119. Je\u017celi jest zainteresowana, no to pewnie w szybkim czasie musimy odpowiedzie\u0107 sobie na te pytania, tego czasu ju\u017c nie ma du\u017co - zaznaczy\u0142. || - My z partiami lewicowymi w koalicj\u0119 na pewno nie wejdziemy - powt\u00f3rzy\u0142. - B\u0119dziemy budowa\u0107 Koalicj\u0119 Polsk\u0105, b\u0119dziemy budowa\u0107 umiarkowane centrum. B\u0119dziemy budowa\u0107 to dla Polski i Polak\u00f3w, dla zjednoczenia Polski, dla zjednoczenia Polak\u00f3w, dla wsp\u00f3lnoty narodowej, dla pa\u0144stwa demokratycznego, szanuj\u0105cego tradycj\u0119, pa\u0144stwa zakorzenionego w Europie - powiedzia\u0142 lider PSL. || Kosiniak-Kamysz poinformowa\u0142, \u017ce szefem sztabu wyborczego b\u0119dzie zwyci\u0119ski europose\u0142 z Lubelszczyzny Krzysztof Hetman, natomiast szefem Rady Programowej Adam Jarubas, r\u00f3wnie\u017c zdobywca mandatu do PE. || - Koordynowa\u0107 listy b\u0119dzie sekretarz Naczelnego Komitetu Wykonawczego PSL Piotr Zgorzelski - doda\u0142 lider ludowc\u00f3w. Jak przekaza\u0142, w sztabie wyborczym b\u0119d\u0105 tak\u017ce pos\u0142anka i wiceprezes PSL Urszula Pas\u0142awska, senator Jan Filip Libicki oraz Mi\u0142osz Motyka z Forum M\u0142odych Ludowc\u00f3w. || Wyrazi\u0142 nadziej\u0119, \u017ce w sztabie znajd\u0105 si\u0119 te\u017c partnerzy PSL z Unii Europejskich Demokrat\u00f3w oraz pos\u0142owie, kt\u00f3rzy do\u0142\u0105czyli do klubu PSL-Koalicji Polskiej. || Wcze\u015bniej, na wst\u0119pie posiedzenia Rady Naczelnej, Kosiniak-Kamysz m\u00f3wi\u0142, \u017ce PSL jest formacj\u0105 \"zakorzenion\u0105 w kulturze, tradycji, warto\u015bciach demokratycznych, chrze\u015bcija\u0144skich, warto\u015bciach solidaryzmu spo\u0142ecznego i zasadzie pomocniczo\u015bci\". - Wierni tej tradycji i wierni tym idea\u0142om przez ostatni miesi\u0105c prowadzili\u015bmy konsultacje z naszymi sympatykami, cz\u0142onkami, \u017ceby wybra\u0107 drog\u0119 najlepsz\u0105 dla Stronnictwa, ale drog\u0119 daj\u0105c\u0105 nadziej\u0119 na lepsz\u0105 Polsk\u0119 - wskaza\u0142. || - Wyci\u0105gn\u0119li\u015bmy wnioski z wybor\u00f3w europejskich. Wsp\u00f3lnota celu, jakim by\u0142 wygranie wybor\u00f3w, nie wystarczy\u0142a, \u017ceby osi\u0105gn\u0105\u0107 sukces. Musi by\u0107 wsp\u00f3lnota warto\u015bci i wsp\u00f3lnota programu. My mamy sw\u00f3j okre\u015blony program i mamy swoje warto\u015bci i zapraszamy wszystkich tych do wsp\u00f3\u0142pracy, kt\u00f3rzy te warto\u015bci podzielaj\u0105 - m\u00f3wi\u0142. || Jak przypomnia\u0142, PSL wyszed\u0142 z propozycj\u0105 budowy Koalicji Polskiej, dla kt\u00f3rej wa\u017cne jest tradycja, ale tak\u017ce otwarcie na nowoczesno\u015b\u0107. - Bo tak jak zjednoczona Europa nie stoi w sprzeczno\u015bci z patriotyzmem, tak tradycja nie stoi w sprzeczno\u015bci z nowoczesno\u015bci\u0105, tylko nie wolno da\u0107 si\u0119 uwie\u015b\u0107 radykalizmom, ani z prawej, z ani z lewej strony - powiedzia\u0142. || - Odpowiedzi\u0105 na radykaln\u0105 rewolucj\u0119 prawicy nie jest wojna \u015bwiatopogl\u0105dowa, nie jest radykalna lewica, nie jest rewolucja obyczajowa. Odpowiedzi\u0105 na radykalizmy i z prawej, z lewej strony jest umiarkowane centrum, kt\u00f3re b\u0119dziemy budowa\u0107 - m\u00f3wi\u0142 prezes PSL. || Jak podkre\u015bli\u0142, jeden blok opozycji nie jest w stanie pokona\u0107 rz\u0105dz\u0105cych. - M\u00f3wimy to w interesie, a nie przeciwko opozycji. Tylko dwa bloki, okre\u015blone programowo, ideowo, maj\u0105 szans\u0119 na zatrzymanie samodzielnych rz\u0105d\u00f3w jednej partii - podkre\u015bla\u0142. - Po dyskusji, ale tak\u017ce po analizach politologicznych (...) proponujemy zbudowanie dw\u00f3ch blok\u00f3w dla opozycji: bloku lewicowego i bloku umiarkowanego centrum. My z naturalnych przyczyn umiejscawiamy si\u0119 w umiarkowanym centrum i to centrum dla Polak\u00f3w b\u0119dziemy budowa\u0107 - m\u00f3wi\u0142 Kosiniak-Kamysz. || - Szanujemy pogl\u0105dy partii Razem, Wiosny, Sojuszu Lewicy Demokratycznej, ich lider\u00f3w, ich cz\u0142onk\u00f3w. Podchodzimy do nich z szacunkiem i to nas r\u00f3\u017cni od radyka\u0142\u00f3w z prawej strony, ale ja nie wyobra\u017cam sobie, \u017ceby\u015bmy do parlamentu polskiego mogli wsp\u00f3lnie startowa\u0107 z jednej listy wyborczej z lewic\u0105 \u2013 m\u00f3wi\u0142 prezes PSL. || - To nie jest rozwi\u0105zanie, kt\u00f3re przynosi sukces, bo odcina skrzyd\u0142o. Nie wyobra\u017cam sobie koalicji zjednoczonej opozycji od Wiosny do PSL. Nie wyobra\u017cam sobie koalicji, kt\u00f3ra po prostu \u0142amie skrzyd\u0142a i traci swoich wyborc\u00f3w. To jest niedobre zar\u00f3wno dla nas, ale r\u00f3wnie\u017c dla wyborc\u00f3w Wiosny czy SLD - doda\u0142. || Szef PSL oceni\u0142, \u017ce blok lewicowy \"ma szans\u0119 na dobry wynik\", ale \"musi by\u0107 oparty o idee, o wsp\u00f3lnot\u0119 pogl\u0105d\u00f3w\". - My zapraszamy wszystkich do budowy Koalicji Polskiej, budowy umiarkowanego centrum - oznajmi\u0142. || Kosiniak-Kamysz przyzna\u0142, \u017ce dla PSL \"po latach wsp\u00f3\u0142pracy (...) naturalnym partnerem wydaje si\u0119 Platforma Obywatelska\". || - Sami m\u00f3wi\u0105, \u017ce dla nich r\u00f3wnie\u017c jeste\u015bmy pierwszym wyborem. Tylko trzeba si\u0119 okre\u015bli\u0107: albo buduje si\u0119 umiarkowane centrum z PSL, albo buduje si\u0119 koalicj\u0119 z ugrupowaniami lewicowymi, bo po\u0142\u0105czy\u0107 tego wed\u0142ug mnie si\u0119 nie da - oznajmi\u0142 prezes PSL. || - Na to pytanie oni musz\u0105 odpowiedzie\u0107, czy chc\u0105 budowa\u0107 racjonalne centrum z PSL, czy inne koalicje, cho\u0107by koalicje z ugrupowaniami lewicowymi. My, niezale\u017cnie od ich decyzji, b\u0119dziemy budowa\u0107 umiarkowane centrum - doda\u0142. || Naczelny celem dla PSL jest, jak m\u00f3wi\u0142 Kosiniak-Kamysz, \"odbudowanie wsp\u00f3lnoty narodowej i w\u0142\u0105czenie do wsp\u00f3lnoty wszystkich\". || - My nie idziemy pokona\u0107 wyborc\u00f3w PiS, my idziemy ich przekona\u0107, \u017ce inna Polska jest mo\u017cliwa - wskaza\u0142.", "autor": "ads,js/adso,rzw/kwoj", "source": "PAP, tvn24.pl"},
{"id": "950631", "url": "https://www.tvn24.pl/katowice,51/bytom-wybuch-gazu-w-kamienicy-nie-zyja-trzy-osoby,950631.html", "date": "2019-07-06", "time": "19:17:00", "title": "Matka i dwie c\u00f3rki zgin\u0119\u0142y w wybuchu w Bytomiu. Zako\u0144czono przeszukiwanie budynku", "lead": "Trzy osoby zgin\u0119\u0142y, a cztery zosta\u0142y ranne w sobot\u0119 w wyniku wybuchu gazu w kamienicy przy ulicy Katowickiej w Bytomiu. Wieczorem stra\u017cacy zako\u0144czyli przeszukiwanie budynku. Potwierdzili, \u017ce  nie ma innych ofiar. Pierwsze informacje i zdj\u0119cia z miejsca zdarzenia otrzymali\u015bmy na Kontakt 24.", "text": "Trzy osoby zgin\u0119\u0142y, a cztery zosta\u0142y ranne w sobot\u0119 w wyniku wybuchu gazu w kamienicy przy ulicy Katowickiej w Bytomiu. Wieczorem stra\u017cacy zako\u0144czyli przeszukiwanie budynku. Potwierdzili, \u017ce  nie ma innych ofiar. Pierwsze informacje i zdj\u0119cia z miejsca zdarzenia otrzymali\u015bmy na Kontakt 24. || Zg\u0142oszenie o wybuchu stra\u017c po\u017carna otrzyma\u0142a w sobot\u0119 oko\u0142o godziny 13.20. Wynika\u0142o z niego, \u017ce w lokalu na parterze czterokondygnacyjnej kamienicy przy ulicy Katowickiej dosz\u0142o do wybuchu. || - Na miejsce skierowano 17 zast\u0119p\u00f3w. Potwierdzili\u015bmy wybuch gazu, wskutek czego powsta\u0142 po\u017car, kt\u00f3ry zosta\u0142 ju\u017c ugaszony. Obecnie trwa oddymianie i przeszukiwanie tej kamienicy. Si\u0142a uderzenia by\u0142a tak du\u017ca, \u017ce uszkodzi\u0142a okna w budynku naprzeciw - przyzna\u0142 Wojciech Krawczyk, rzecznik bytomskiej stra\u017cy po\u017carnej. || Stra\u017cak po godzinie 14 m\u00f3wi\u0142 na antenie TVN24 o trzech poszkodowanych, jednak p\u00f3\u0142 godziny p\u00f3\u017aniej rzecznik \u015bl\u0105skiej PSP m\u0142odszy brygadier Aneta Go\u0142\u0119biowska poda\u0142a, \u017ce w wybuchu zgin\u0119\u0142y trzy osoby. || - W tej chwili mamy potwierdzone informacje o trzech ofiarach \u015bmiertelnych i czterech poszkodowanych, kt\u00f3re zosta\u0142y odwiezione do szpitala. 17 os\u00f3b ewakuowano - powiedzia\u0142a. || - Zgin\u0119\u0142a kobieta i dw\u00f3jka kilkuletnich dzieci, a jedna kobieta zosta\u0142a odes\u0142ana do szpitala \u015bmig\u0142owcem - doda\u0142a Anna Lenkiewicz z bytomskiej policji. || Jak m\u00f3wi\u0142 na briefingu prasowym zast\u0119pca \u015bl\u0105skiego Komendanta Wojew\u00f3dzkiego PSP starszy brygadier Adam Wilk, stra\u017c po\u017carna natychmiast pojawi\u0142a si\u0119 na miejscu zdarzenia. || - Zosta\u0142y zadysponowane wszystkie zast\u0119py z Bytomia, Pa\u0144stwowej Ochotniczej Stra\u017cy Po\u017carnej, dodatkowo zast\u0119py z Chorzowa, z Zabrza i z Katowic, jedzie jeszcze grupa ratowniczo-poszukiwawcza z Jastrz\u0119bia - wymienia\u0142. - Po przybyciu okaza\u0142o si\u0119, \u017ce po\u017carem zosta\u0142o obj\u0119te prawie ca\u0142e mieszkanie na parterze, w kt\u00f3rym mia\u0142 miejsce wybuch. Cz\u0119\u015bciowo jest wypalone. W tym mieszkaniu \u015bciana dzia\u0142owa w kuchni zosta\u0142a przewr\u00f3cona, w tej chwili trwa odgruzowywanie - doda\u0142. || - Co prawda nie mamy \u017cadnych sygna\u0142\u00f3w od os\u00f3b, kt\u00f3re przebywa\u0142y w budynku, \u017ce jeszcze ktokolwiek w nim mo\u017ce przebywa\u0107, niemniej jednak odgruzowujemy t\u0119 \u015bciank\u0119 i dok\u0142adnie sprawdzamy wszystkie mieszkania - podkre\u015bli\u0142. || Wilk wskaza\u0142, \u017ce zniszczona zosta\u0142a cz\u0119\u015b\u0107 okien, a nad klatk\u0105 schodow\u0105 p\u0119kni\u0119ty jest strop. - Nie stwierdzili\u015bmy na chwil\u0119 obecn\u0105 uszkodze\u0144, kt\u00f3re zagra\u017ca\u0142yby stabilno\u015bci tego obiektu. Dodatkowo sprawdzamy mieszkania po drugiej stronie ulicy, czy te\u017c nie ma jakich\u015b obra\u017ce\u0144, os\u00f3b poszkodowanych, na chwil\u0119 obecn\u0105 takich os\u00f3b nie ma - powiedzia\u0142. || Wilk doda\u0142, \u017ce w\u015br\u00f3d os\u00f3b rannych trzy w momencie zdarzenia znajdowa\u0142y si\u0119 w kamienicy przy ulicy Katowickiej, a jedna z nich przechodzi\u0142a obok budynku. - S\u0105 to drobne obra\u017cenia, z tego co wiem, s\u0105 to r\u00f3wnie\u017c cz\u0119\u015bciowe poparzenia - poinformowa\u0142. || Nadal nie jest znana przyczyna wybuchu. Stra\u017cacy jak dot\u0105d nie odnale\u017ali w \u015brodku butli gazowej. || - Jest to prawdopodobnie gaz sieciowy, natomiast czy by\u0142a butla, czy nie, jeszcze przeszukujemy pomieszczenie. Je\u015bli zostanie taka zlokalizowana, to wtedy b\u0119dzie to kolejna hipoteza, natomiast na t\u0119 chwil\u0119 wiemy, \u017ce by\u0142 tu gaz sieciowy - m\u00f3wi\u0142 komendant. || Przed godzin\u0105 17 stra\u017cacy przekazali informacj\u0119, \u017ce do wybuchu dosz\u0142o na pewno w mieszkaniu ofiar - 39-letniej kobiety i jej dw\u00f3ch c\u00f3rek w wieku 5 i 7 lat. || Ratownicy zapewnili, \u017ce byli w okolicy miejsca zdarzenia ju\u017c po 2-3 minutach od otrzymania zg\u0142oszenia. Podaj\u0105, \u017ce ich wozy nie mog\u0142y jednak podjecha\u0107 przed sam\u0105 kamienic\u0119 z uwagi na trwaj\u0105ce remonty w okolicy. Dlatego aby dosta\u0107 si\u0119 do budynku, cz\u0119\u015b\u0107 drogi musieli pokona\u0107 pieszo. || Na miejscu naszemu reporterowi uda\u0142o si\u0119 porozmawia\u0107 z mieszka\u0144cem s\u0105siedniej kamienicy, kt\u00f3ry podj\u0105\u0142 si\u0119 akcji ratunkowej. || - Us\u0142ysza\u0142em du\u017cy huk, automatycznie wybiegli\u015bmy z \u017con\u0105. Okaza\u0142o si\u0119, \u017ce mieszkanie si\u0119 pali, \u017ce trupy s\u0105. Z naprzeciwka krzycza\u0142a starsza pani \"ratunku, pomocy\". Razem z ch\u0142opakami pani\u0105 \u017ce\u015bmy wyprowadzili i od razu weszli\u015bmy do tego (pal\u0105cego si\u0119 - przyp. red.) mieszkania. Wyci\u0105gali\u015bmy zw\u0142oki, ale nie da\u0142o si\u0119 dalej wej\u015b\u0107, by\u0142 dym, ogie\u0144, wysoka temperatura. \u017bona zacz\u0119\u0142a reanimowa\u0107 matk\u0119 i jej dzieci, ale bez skutku - opowiada pan Robert. || Jak poinformowa\u0142 rzecznik rz\u0105du\u00a0Piotr M\u00fcller,\u00a0premier Mateusz Morawiecki przerwa\u0142 udzia\u0142 w Konwencji Programowej PiS w Katowicach w zwi\u0105zku z tragedi\u0105 w Bytomiu. Szef rz\u0105du pojawi\u0142 si\u0119 przed godzin\u0105 17 przy ulicy Katowickiej. Razem z premierem przyjecha\u0142a tak\u017ce szefowa Ministerstwa Spraw Wewn\u0119trznych i Administracji El\u017cbieta Witek. || - Dosz\u0142o do wybuchu gazu i zgin\u0119\u0142a mama z dw\u00f3jk\u0105 dzieci. W tych okoliczno\u015bciach, w kt\u00f3rych jeste\u015bmy, wiele wi\u0119cej nie mo\u017cna powiedzie\u0107 poza ogromnymi wyrazami wsp\u00f3\u0142czucia dla rodziny tej pani. Policja stara si\u0119 dotrze\u0107 do ojca dzieci - powiedzia\u0142 premier Mateusz Morawiecki. || Premier doda\u0142, \u017ce wraz z prezydentem miasta i wojewod\u0105 zabezpieczy\u0142 miejsca ewakuacji dla mieszka\u0144c\u00f3w tej kamienicy. - Te osoby b\u0119d\u0105 mog\u0142y wzi\u0105\u0107 tylko najpotrzebniejsze rzeczy - taka jest decyzja policji i stra\u017cy po\u017carnej. Z r\u00f3\u017cnych wzgl\u0119d\u00f3w, na ten moment, b\u0119d\u0105 mog\u0142y wzi\u0105\u0107 teraz tylko swoje najbardziej potrzebne rzeczy, b\u0119d\u0105 musia\u0142y uda\u0107 si\u0119 do miejsca ewakuacji. Takie miejsca s\u0105 ju\u017c zabezpieczone - poinformowa\u0142. || Zaznaczy\u0142, \u017ce inspektorzy budowlani sprawdzaj\u0105 elementy konstrukcji kamienicy przy ulicy Katowickiej, a tak\u017ce tych obok, kt\u00f3re przylegaj\u0105 do budynku. || Szef rz\u0105du by\u0142 pytany, czy wybiera si\u0119 do rannych, kt\u00f3re przebywaj\u0105 w szpitalach. - Informacja, kt\u00f3r\u0105 otrzyma\u0142em na ten moment, jest taka, \u017ce nie zaleca si\u0119 przyj\u015bcia do tych os\u00f3b, poniewa\u017c stan jednej jest ci\u0119\u017cki. Ale oczywi\u015bcie jestem w kontakcie z dyrekcj\u0105, z lekarzami, z osobami, kt\u00f3re czuwaj\u0105 nad zdrowiem (poszkodowanych) - powiedzia\u0142. || - Szczeg\u00f3lnie jedna osoba, kt\u00f3ra przechodzi\u0142a obok tej kamienicy (...) zosta\u0142a poparzona bardzo ci\u0119\u017cko na skutek wybuchu, eksplozji. Mam nadziej\u0119, \u017ce (poszkodowany) dojdzie do zdrowia - powiedzia\u0142 premier. || Specjalna grupa ratowniczo-poszukiwawcza dokona\u0142a ogl\u0119dzin miejsca eksplozji. Stra\u017cacy przed zako\u0144czeniem dzia\u0142a\u0144 musieli mie\u0107 stuprocentow\u0105 pewno\u015b\u0107, \u017ce nikt nie zosta\u0142 w \u015brodku. Przeszukiwane by\u0142y wszystkie mieszkania na ka\u017cdej kondygnacji. || Wczesnym wieczorem w sobot\u0119 stra\u017c po\u017carna poinformowa\u0142a, \u017ce zako\u0144czono przeszukiwanie kamienicy i \u017ce nie ma innych ofiar eksplozji. || - Zako\u0144czyli\u015bmy etap poszukiwawczy. Zosta\u0142y przeszukane pomieszczenia, r\u00f3wnie\u017c to, w kt\u00f3rym dosz\u0142o do wybuchu. Nie znale\u017ali\u015bmy tam \u017cadnych innych os\u00f3b, wi\u0119c bilans zamyka si\u0119 na trzech ofiarach \u015bmiertelnych - poinformowa\u0142 komendant wojew\u00f3dzki PSP nadbrygadier Jacek Kleszczewski. || Na miejsce przyjechali prezydent Bytomia Mariusz Wo\u0142osz, a tak\u017ce wojewoda \u015bl\u0105ski Jaros\u0142aw Wieczorek. || Jak przekaza\u0142 wojewoda, dla mieszka\u0144c\u00f3w przygotowano lokale zast\u0119pcze. Wieczorek wyja\u015bni\u0142, \u017ce Wojew\u00f3dzki Inspektorat Nadzoru Budowlanego wraz ze stra\u017c\u0105 po\u017carn\u0105 musz\u0105 oceni\u0107, czy w najbli\u017cszym czasie budynek b\u0119dzie nadawa\u0142 si\u0119 do zamieszkania. || S\u0142u\u017cby podkre\u015blaj\u0105, \u017ce na miejscu zapewniona jest tak\u017ce pomoc psychologiczna. Jak podkre\u015bli\u0142 wojewoda, jest ona w tym wypadku absolutnie niezb\u0119dna. - Wszelka pomoc zostanie udzielona - zadeklarowa\u0142. || Prezydent Bytomia Mariusz Wo\u0142osz poinformowa\u0142, \u017ce mieszka\u0144cy budynku, w kt\u00f3rym dosz\u0142o do wybuchu nie wr\u00f3c\u0105 do swoich mieszka\u0144. Noc poza domem sp\u0119dz\u0105 tak\u017ce lokatorzy s\u0105siedniego obiektu. || - Oczywi\u015bcie pomoc jest zorganizowana. Tak d\u0142ugo, jak te osoby b\u0119d\u0105 wymaga\u0142y pomocy psychologicznej, bytowej, zapewnienia noclegu, taka pomoc b\u0119dzie udzielona - nie tylko osobom bezpo\u015brednio poszkodowanym, tak\u017ce z s\u0105siaduj\u0105cych kamienic - powiedzia\u0142 Wo\u0142osz. || Zapewni\u0142, \u017ce miasto ma przygotowane miejsca noclegowe m.in. w hotelach i hostelach. || - Przygotowujemy r\u00f3wnie\u017c mieszkania, kt\u00f3re b\u0119d\u0105 potrzebne. Z u\u017cytkowania jest nie tylko wy\u0142\u0105czony budynek, w kt\u00f3rym dosz\u0142o do wybuchu, ale r\u00f3wnie\u017c s\u0105siedni. To si\u0119 wi\u0105\u017ce z odci\u0119ciem medi\u00f3w, pr\u0105du - zaznaczy\u0142 prezydent Bytomia. || Prezydent potwierdzi\u0142, \u017ce budynek znajduje si\u0119 w zarz\u0105dzie wsp\u00f3lnoty mieszkaniowej: cz\u0119\u015b\u0107 lokali nale\u017cy do gminy, cz\u0119\u015b\u0107 jest prywatnych.", "autor": "ib/ran", "source": "tvn24 Katowice/PAP"},
{"id": "950568", "url": "https://www.tvn24.pl/wiadomosci-z-kraju,3/koalicja-obywatelska-w-trasie-schetyna-polacy-powinni-pisac-nasz-program,950568.html", "date": "2019-07-06", "time": "10:20:07", "title": "\"Polki i Polacy powinni pisa\u0107 program najwi\u0119kszego ugrupowania opozycyjnego\"", "lead": "Do wybor\u00f3w jeszcze cztery miesi\u0105ce, ale ten wakacyjny czas po\u015bwi\u0119cimy na rozmowy z Polakami - zapowiedzia\u0142 szef Platformy Grzegorz Schetyna. Przedstawiciele Koalicji Obywatelskiej kontynuuj\u0105 w sobot\u0119\u00a0akcj\u0119\u00a0#POrozmawiajmy, w ramach kt\u00f3rej je\u017cd\u017c\u0105 po polskich miastach i dyskutuj\u0105 z mieszka\u0144cami. - Na nic nie czekamy. Przygotowujemy si\u0119 do zwyci\u0119stwa w jesiennych wyborach - m\u00f3wi\u0142a liderka Inicjatywy Polska Barbara Nowacka.", "text": "Do wybor\u00f3w jeszcze cztery miesi\u0105ce, ale ten wakacyjny czas po\u015bwi\u0119cimy na rozmowy z Polakami - zapowiedzia\u0142 szef Platformy Grzegorz Schetyna. Przedstawiciele Koalicji Obywatelskiej kontynuuj\u0105 w sobot\u0119\u00a0akcj\u0119\u00a0#POrozmawiajmy, w ramach kt\u00f3rej je\u017cd\u017c\u0105 po polskich miastach i dyskutuj\u0105 z mieszka\u0144cami. - Na nic nie czekamy. Przygotowujemy si\u0119 do zwyci\u0119stwa w jesiennych wyborach - m\u00f3wi\u0142a liderka Inicjatywy Polska Barbara Nowacka. || Liderzy Koalicji Obywatelskiej w towarzystwie czo\u0142owych polityk\u00f3w ugrupowa\u0144 wchodz\u0105cych w jej sk\u0142ad ruszyli w pi\u0105tek w przedwyborcz\u0105 tras\u0119. Odwiedzili p\u00f3\u0142nocne Mazowsze i Podlasie. W sobot\u0119 przedstawiciele koalicji kontynuuj\u0105 spotkania na Podlasiu, dzie\u0144 zacz\u0119li w Bia\u0142ymstoku. Na bazarze przy ulicy Kawaleryjskiej zorganizowali kr\u00f3tki briefing dla dziennikarzy. || Grzegorz Schetyna zaznaczy\u0142, \u017ce \"to jest pocz\u0105tek trasy, pocz\u0105tek akcji #POrozmawiajmy\". - B\u0119dziemy bardzo blisko ludzi, \u017ceby rozmawia\u0107, pyta\u0107, s\u0142ucha\u0107 - zapowiedzia\u0142. || - Do wybor\u00f3w jeszcze cztery miesi\u0105ce, ale ten wakacyjny czas w\u0142a\u015bnie na to po\u015bwi\u0119cimy - doda\u0142. || Jego zdaniem \"to w\u0142a\u015bnie Polki i Polacy powinni pisa\u0107 program najwi\u0119kszego ugrupowania opozycyjnego. || Barbara Nowacka, liderka Inicjatywy Polska, podkre\u015bli\u0142a, \u017ce przedstawiciele opozycji \"s\u0105 wsz\u0119dzie\". || - Koalicja Obywatelska i samorz\u0105dowcy pracuj\u0105. Nasi eurodeputowani te\u017c\u00a0pracuj\u0105\u00a0w terenie. My ju\u017c na nic nie czekamy. Przygotowujemy si\u0119\u00a0do zwyci\u0119stwa w jesiennych wyborach - doda\u0142a. || Jak m\u00f3wi\u0142 Schetyna, politycy Koalicji Obywatelskiej przyjechali na rynek w Bia\u0142ymstoku, \u017ceby \"pokaza\u0107, \u017ce nieprzemy\u015blane decyzje, kt\u00f3re szkodz\u0105 polskiej gospodarce, szkodz\u0105 przedsi\u0119biorczo\u015bci, kt\u00f3re ograniczaj\u0105 mo\u017cliwo\u015bci tworzenia nowych miejsc pracy, zarabiania pieni\u0119dzy, uczciwego biznesu - takie decyzje musz\u0105 by\u0107 zmienione\". || Podkre\u015bla\u0142 te\u017c, \u017ce przez osiem lat rz\u0105d\u00f3w PO-PSL dobrej polityki zagranicznej zbudowano pozycj\u0119 Polski w Europie i na \u015bwiecie. - Pozwolili\u015bmy na otwieranie biznes\u00f3w, na zarabianie, na ma\u0142y ruch graniczny - m\u00f3wi\u0142. || - Rz\u0105d PiS to zmienia, odwraca si\u0119 nie tylko od tych najwa\u017cniejszych w Europie, ale tak\u017ce od s\u0105siad\u00f3w. Odwraca si\u0119 do Polak\u00f3w. Dlatego m\u00f3wi\u0119 i chc\u0119 to potraktowa\u0107 jako zobowi\u0105zanie: kiedy wygramy wybory, stworzymy rz\u0105d, zmienimy te przepisy, one s\u0105 nieludzkie i bezmy\u015blne i dlatego warto mie\u0107 dobre relacje w Unii Europejskiej, w Komisji Europejskiej, \u017ceby g\u0142os tych ludzi, kt\u00f3rzy tutaj w ograniczony spos\u00f3b mog\u0105 prowadzi\u0107 swoje biznesy, zosta\u0142 wys\u0142uchany - powiedzia\u0142 lider PO. || Od 2 stycznia 2019 r. zacz\u0119\u0142y obowi\u0105zywa\u0107 nowe wymagania dotycz\u0105ce uzyskania polskich wiz Schengen przez obywateli Bia\u0142orusi. Korzystaj\u0105 z nich zw\u0142aszcza mieszka\u0144cy teren\u00f3w granicz\u0105cych z Polsk\u0105, przyje\u017cd\u017caj\u0105cy do naszego kraju na zakupy. Osoba staraj\u0105ca si\u0119 o tak\u0105 wiz\u0119 zobowi\u0105zana jest teraz do spe\u0142nienia dodatkowych formalno\u015bci, m.in. okazania potwierdzenia rezerwacji zakwaterowania w Polsce na okres pobytu. || Sekretarz generalny Platformy Robert Tyszkiewicz przypomnia\u0142 na briefingu, \u017ce pod petycj\u0105 przywracaj\u0105c\u0105 dotychczasowe zasady zebrano ponad tysi\u0105c podpis\u00f3w bia\u0142ostockich kupc\u00f3w. - Ten bazar obumiera, bo nie ma klient\u00f3w z Bia\u0142orusi, bo g\u0142upia decyzja rz\u0105du PiS pozbawi\u0142a ich mo\u017cliwo\u015bci \u0142atwego przyjazdu do Polski - m\u00f3wi\u0142. Doda\u0142, \u017ce petycja jest w Ministerstwie Spraw Zewn\u0119trznych, ale wci\u0105\u017c nie ma na ni\u0105 odpowiedzi. || Tak\u017ce Bartosz Ar\u0142ukowicz i Barbara Nowacka podkre\u015blali, \u017ce na tym bazarze nie ma handlu. Ar\u0142ukowicz m\u00f3wi\u0142, \u017ce ten bazar jest \"symbolem tego, jak mo\u017cna zniszczy\u0107 co\u015b, co dobrze funkcjonowa\u0142o w Bia\u0142ymstoku\". || Nowacka, kt\u00f3ra w sobot\u0119 rano odwiedzi\u0142a gie\u0142d\u0119 rolno-towarow\u0105 w Bia\u0142ymstoku, m\u00f3wi\u0142a, \u017ce tam by\u0142 t\u0142um ludzi, a tu - jak podkre\u015bli\u0142a - \"pusto, dlatego, \u017ce PiS zwyczajnie nie chce i nie umie dobrze rz\u0105dzi\u0107\". - Zajmuje si\u0119 tylko tymi, do kt\u00f3rych ma interes, tam, gdzie nie widz\u0105 potrzeby politycznej, nie zajmuj\u0105 si\u0119 - doda\u0142a.", "autor": "ads/adso", "source": "tvn24.pl, PAP"},
{"id": "950700", "url": "https://www.tvn24.pl/wiadomosci-ze-swiata,2/archie-syn-meghan-i-harry-ego-ochrzczony-w-windsorze,950700.html", "date": "2019-07-06", "time": "19:45:26", "title": "Archie ochrzczony w Windsorze. Ksi\u0105\u017c\u0119 i ksi\u0119\u017cna Sussex pokazali zdj\u0119cia", "lead": "Archie Harrison Mountbatten-Windsor, syn ksi\u0119cia Harry\u2019ego i ksi\u0119\u017cnej Meghan, zosta\u0142 ochrzczony w sobot\u0119 w prywatnej kaplicy na zamku Windsor. Ceremonia mia\u0142a prywatny charakter, ale ksi\u0105\u017c\u0119ca para pokaza\u0142a rodzinne fotografie z uroczysto\u015bci.", "text": "Archie Harrison Mountbatten-Windsor, syn ksi\u0119cia Harry\u2019ego i ksi\u0119\u017cnej Meghan, zosta\u0142 ochrzczony w sobot\u0119 w prywatnej kaplicy na zamku Windsor. Ceremonia mia\u0142a prywatny charakter, ale ksi\u0105\u017c\u0119ca para pokaza\u0142a rodzinne fotografie z uroczysto\u015bci. || W sobot\u0119 pierworodny potomek Harry'ego i Megan sko\u0144czy\u0142 dwa miesi\u0105ce. Archie zosta\u0142 ochrzczony  || podczas prywatnej ceremonii przez arcybiskupa Canterbury Justina Welby'ego w prywatnej kaplicy na zamku Windsor. || Jak czytamy w o\u015bwiadczeniu zamieszczonym na oficjalnym koncie na Instagramie, ksi\u0119\u017cna i ksi\u0105\u017c\u0119 Sussex s\u0105 szcz\u0119\u015bliwi, \u017ce mogli cieszy\u0107 si\u0119 tym dniem z rodzin\u0105 i rodzicami chrzestnymi Archiego. || S\u0142u\u017cby prasowe brytyjskiej rodziny kr\u00f3lewskiej informowa\u0142y wcze\u015bniej, \u017ce to\u017csamo\u015b\u0107 rodzic\u00f3w chrzestnych, zgodnie z ich \u017cyczeniem, nie zostanie ujawniona. || Oznacza to, \u017ce Meghan i Harry odst\u0105pili od tradycji rodziny kr\u00f3lewskiej, kt\u00f3ra dotychczas informowa\u0142a o personaliach rodzic\u00f3w chrzestnych monarszych potomk\u00f3w. Rodzice Archiego nie podadz\u0105 do publicznej wiadomo\u015bci r\u00f3wnie\u017c liczby rodzic\u00f3w chrzestnych. || W uroczysto\u015bci nie wzi\u0119li udzia\u0142u dziennikarze i fotoreporterzy. Para ksi\u0105\u017c\u0119ca zamie\u015bci\u0142a na Instagramie dwa zdj\u0119cia z uroczysto\u015bci, wykonane przez Chrisa Allertona, fotografa, kt\u00f3ry wcze\u015bniej dokumentowa\u0142 m.in. \u015blub Harry\u2019ego i Megan. || \u00a0 || Na jednej z fotografii znale\u017ali si\u0119: ksi\u0119\u017cna Meghan, ksi\u0105\u017c\u0119\u00a0Harry, Archie, a tak\u017ce ksi\u0105\u017c\u0119 Karol z ksi\u0119\u017cn\u0105\u00a0Camill\u0105, matka Meghan Doria Ragland, ksi\u0105\u017c\u0119 Willam z ksi\u0119\u017cn\u0105 Kate oraz siostry ksi\u0119\u017cnej Diany, Sarah McCorquodale i Jane Fellowes. || Archie mia\u0142 na sobie r\u0119cznie wykonan\u0105 replik\u0119 sukni chrzcielnej, kt\u00f3ra nale\u017cy do brytyjskiej rodziny kr\u00f3lewskiej od 1841 roku, kiedy do chrztu mia\u0142a j\u0105 na sobie ksi\u0119\u017cniczka Wiktoria, najstarsza c\u00f3rka kr\u00f3lowej Wiktorii. Potem ubierano w ni\u0105 do chrztu kolejne dzieci, w tym kr\u00f3low\u0105 El\u017cbiet\u0119 II, a\u017c do 2004 roku. W\u00f3wczas orygina\u0142 zast\u0105pi\u0142a kopia. || Wok\u00f3\u0142 Windsoru zgromadzili si\u0119 fani rodziny kr\u00f3lewskiej. Nie kryli rozczarowania, \u017ce ceremonia by\u0142a prywatna.", "autor": "js//rzw", "source": "tvn24.pl, Instagram, Reuters"},
{"id": "950612", "url": "https://www.tvn24.pl/wiadomosci-ze-swiata,2/turcja-erdogan-zdymisjonowal-prezesa-banku-centralnego,950612.html", "date": "2019-07-06", "time": "15:57:57", "title": "\"Erdogan by\u0142 niezadowolony ze st\u00f3p procentowych\". Szef banku centralnego zdymisjonowany", "lead": "Prezydent Turcji Recep Tayyip Erdogan zdymisjonowa\u0142 w sobot\u0119 szefa tureckiego banku centralnego. Rz\u0105d w Ankarze od tygodni prowadzi\u0142 z bankiem sp\u00f3r, wzywaj\u0105c go do obni\u017cenia st\u00f3p procentowych w celu walki z recesj\u0105.", "text": "Prezydent Turcji Recep Tayyip Erdogan zdymisjonowa\u0142 w sobot\u0119 szefa tureckiego banku centralnego. Rz\u0105d w Ankarze od tygodni prowadzi\u0142 z bankiem sp\u00f3r, wzywaj\u0105c go do obni\u017cenia st\u00f3p procentowych w celu walki z recesj\u0105. || Nie podano oficjalnego powodu zwolnienia prezesa. W ostatnich tygodniach - jak zauwa\u017ca Reuters - spekulowano jednak o takiej mo\u017cliwo\u015bci. W\u0142adze w Ankarze, w tym sam Erdogan, wielokrotnie krytycznie wyra\u017ca\u0142y si\u0119 o jego niech\u0119ci do obni\u017cenia st\u00f3p procentowych. || Prezydent Erdogan by\u0142 niezadowolony ze st\u00f3p procentowych i wyra\u017ca\u0142 swoje niezadowolenie przy ka\u017cdej okazji - przekaza\u0142o Reutersowi tureckie \u017ar\u00f3d\u0142o. || Zgodnie z prezydenckim dekretem miejsce Murata Cetinkaya zajmie jego dotychczasowy zast\u0119pca Murat Uysal. || W sobotnim o\u015bwiadczeniu bank centralny zapewni\u0142, \u017ce zamierza dzia\u0142a\u0107 niezale\u017cnie. W dokumencie zaznaczono, \u017ce g\u0142\u00f3wnym celem nowego prezesa b\u0119dzie utrzymanie stabilnych cen. || Turcja pogr\u0105\u017cona jest w gospodarczym kryzysie. G\u0142\u00f3wne problemy stanowi wysoka inflacja oraz spadek warto\u015bci liry.", "autor": "ads//rzw", "source": "PAP"},
{"id": "950578", "url": "https://www.tvn24.pl/poznan,43/trzemeszno-uwaga-na-oszustow-matrymonialnych,950578.html", "date": "2019-07-06", "time": "11:10:00", "title": "Wielka mi\u0142o\u015b\u0107 si\u0119 sko\u0144czy\u0142a, gdy przela\u0142a mu swoje oszcz\u0119dno\u015bci", "lead": "M\u00f3wi\u0142, \u017ce jest ameryka\u0144skim biznesmenem i \u017ce bardzo j\u0105 kocha. Obieca\u0142 nawet \u015blub. Kiedy poprosi\u0142 j\u0105 o po\u017cyczenie pieni\u0119dzy, by ratowa\u0107 firm\u0119 przela\u0142a mu kilkadziesi\u0105t tysi\u0119cy. Straci\u0142a pieni\u0105dze i \"mi\u0142o\u015b\u0107\".", "text": "M\u00f3wi\u0142, \u017ce jest ameryka\u0144skim biznesmenem i \u017ce bardzo j\u0105 kocha. Obieca\u0142 nawet \u015blub. Kiedy poprosi\u0142 j\u0105 o po\u017cyczenie pieni\u0119dzy, by ratowa\u0107 firm\u0119 przela\u0142a mu kilkadziesi\u0105t tysi\u0119cy. Straci\u0142a pieni\u0105dze i \"mi\u0142o\u015b\u0107\". || Mieszkanka Trzemeszna zakocha\u0142a si\u0119 w oszu\u015bcie matrymonialnym. Poznali si\u0119 na jednym z portali spo\u0142eczno\u015bciowych pod koniec 2018 roku. I co\u015b zaiskrzy\u0142o. || M\u0119\u017cczyzna twierdzi\u0142, \u017ce jest ameryka\u0144skim biznesmenem. Zapewnia\u0142, \u017ce j\u0105 kocha, obiecywa\u0142\u00a0 ma\u0142\u017ce\u0144stwo. || - ", "autor": "aa/gp", "source": "TVN24 Pozna\u0144"},
{"id": "950582", "url": "https://www.tvn24.pl/pomorze,42/reda-czerwone-swiatlo-i-opuszczone-rogatki-a-kierowcy-i-tak-jada,950582.html", "date": "2019-07-06", "time": "11:18:00", "title": "Czerwone \u015bwiat\u0142o i opuszczone rogatki. A kierowcy i tak jad\u0105", "lead": "Mimo czerwonego \u015bwiat\u0142a i opuszczonych rogatek, kierowcy, jeden po drugim przeje\u017cd\u017caj\u0105 pomi\u0119dzy zaporami na drug\u0105 stron\u0119. - Chyba tam z 10 samochod\u00f3w przejecha\u0142o. Najgorsze by\u0142o to, \u017ce przejecha\u0142 ten busik rejsowy, masakra - opowiada pan Mariusz, kt\u00f3ry nagra\u0142 sytuacj\u0119. Film przes\u0142a\u0142 na Kontakt24.", "text": "Mimo czerwonego \u015bwiat\u0142a i opuszczonych rogatek, kierowcy, jeden po drugim przeje\u017cd\u017caj\u0105 pomi\u0119dzy zaporami na drug\u0105 stron\u0119. - Chyba tam z 10 samochod\u00f3w przejecha\u0142o. Najgorsze by\u0142o to, \u017ce przejecha\u0142 ten busik rejsowy, masakra - opowiada pan Mariusz, kt\u00f3ry nagra\u0142 sytuacj\u0119. Film przes\u0142a\u0142 na Kontakt24. || Film zosta\u0142 nagrany w pi\u0105tek oko\u0142o godziny 14 w Redzie (Pomorskie). || -\u00a0 || Jak m\u00f3wi pan Mariusz, z tak\u0105 sytuacja spotka\u0142 si\u0119 po raz pierwszy.", "autor": "MAK/gp", "source": "Kontakt 24"},
{"id": "950697", "url": "https://www.tvn24.pl/wiadomosci-z-kraju,3/psl-proponuje-dwa-bloki-opozycyjne-na-wybory-politycy-komentuja,950697.html", "date": "2019-07-06", "time": "20:17:44", "title": "\"Prezent dla PiS\", \"emocjonalne rozchwianie lider\u00f3w PSL\", \"niech id\u0105, kt\u00f3r\u0119dy chc\u0105\"", "lead": "Je\u017celi W\u0142adys\u0142aw Kosiniak-Kamysz po wyj\u015bciu z Koalicji Europejskiej pr\u00f3buje teraz jeszcze rozbi\u0107 Koalicj\u0119 Obywatelsk\u0105, to znaczy, \u017ce to jest decyzja o samodzielnym starcie PSL - powiedzia\u0142 w sobot\u0119 S\u0142awomir Neumann (PO), komentuj\u0105c propozycje Polskiego Stronnictwa Ludowego, by utworzy\u0107 na opozycji dwa bloki na wybory parlamentarne. - Rozumiem, \u017ce w tej chwili celem PSL przesta\u0142a by\u0107 wygrana z PiS - oceni\u0142a rzeczniczka SLD Anna-Maria \u017bukowska. Marsza\u0142ek Senatu Stanis\u0142aw Karczewski z PiS uzna\u0142 za\u015b, \u017ce PSL \"nie mo\u017ce znale\u017a\u0107 sobie swojego miejsca\".", "text": "Je\u017celi W\u0142adys\u0142aw Kosiniak-Kamysz po wyj\u015bciu z Koalicji Europejskiej pr\u00f3buje teraz jeszcze rozbi\u0107 Koalicj\u0119 Obywatelsk\u0105, to znaczy, \u017ce to jest decyzja o samodzielnym starcie PSL - powiedzia\u0142 w sobot\u0119 S\u0142awomir Neumann (PO), komentuj\u0105c propozycje Polskiego Stronnictwa Ludowego, by utworzy\u0107 na opozycji dwa bloki na wybory parlamentarne. - Rozumiem, \u017ce w tej chwili celem PSL przesta\u0142a by\u0107 wygrana z PiS - oceni\u0142a rzeczniczka SLD Anna-Maria \u017bukowska. Marsza\u0142ek Senatu Stanis\u0142aw Karczewski z PiS uzna\u0142 za\u015b, \u017ce PSL \"nie mo\u017ce znale\u017a\u0107 sobie swojego miejsca\". || W\u015br\u00f3d ugrupowa\u0144 opozycyjnych tocz\u0105 si\u0119 rozmowy o formule startu w jesiennych wyborach do Sejmu i Senatu. Wed\u0142ug   sk\u0142adanych dotychczas deklaracji wsp\u00f3lnie z PO chc\u0105 startowa\u0107 mi\u0119dzy   innymi Nowoczesna, Zieloni oraz Inicjatywa Polska. Sojusz  Lewicy  Demokratycznej w wewn\u0119trznym referendum opowiedzia\u0142 si\u0119 za   startem w  koalicji, ale nie sprecyzowano, z kim mia\u0142aby by\u0107 ona   zawi\u0105zana. || Rozmowy koalicyjne z liderami poszczeg\u00f3lnych ugrupowa\u0144 ma te\u017c toczy\u0107 Robert Biedro\u0144, lider Wiosny. || W sobot\u0119 zebra\u0142a si\u0119 Rada Naczelna PSL. Po posiedzeniu szef PSL W\u0142adys\u0142aw Kosiniak-Kamysz poinformowa\u0142, \u017ce  || . || Przedwyborcze deklaracje Polskiego Stronnictwa Wyborczego komentowali w sobot\u0119 politycy. || Przewodnicz\u0105cy Platformy Obywatelskiej Grzegorz Schetyna na Twitterze napisa\u0142: \"W imieniu Koalicji Obywatelskiej i Samorz\u0105dowc\u00f3w deklaruj\u0119 ponownie ch\u0119\u0107 rozm\u00f3w o szerszej koalicji, przede wszystkim z PSL. Szerokiego bloku demokratycznych \u015brodowisk opozycji chc\u0105 Polki i Polacy. Rozmowy w przysz\u0142ym tygodniu\". || W ocenie innego polityka PO, szefa klubu Platforma Obywatelska-Koalicja Obywatelska S\u0142awomira Neumanna, samodzielny start ludowc\u00f3w w wyborach to \"prezent dla PiS\". || Neumann zaznaczy\u0142, \u017ce Koalicja Obywatelska \"jest faktem, funkcjonuje\". - Mamy dziesi\u0105tki spotka\u0144 w r\u00f3\u017cnych miejscach w Polsce, pracuje sztab wyborczy. Za tydzie\u0144 w pi\u0105tek i w sobot\u0119 mamy wielkie forum programowe (...), a do ko\u0144ca lipca b\u0119dziemy mie\u0107 listy wyborcze. To s\u0105 fakty - wyliza\u0142. || - Je\u017celi jest tak, \u017ce W\u0142adys\u0142aw Kosiniak-Kamysz po wyj\u015bciu z Koalicji Europejskiej (utworzonej na wybory do PE - red.) pr\u00f3buje teraz jeszcze rozbi\u0107 Koalicj\u0119 Obywatelsk\u0105, m\u00f3wi\u0105c \u017ce chce rozmawia\u0107 tylko z Platform\u0105, to znaczy, \u017ce to jest tak naprawd\u0119 decyzja o samodzielnym starcie PSL-u - oceni\u0142 Neumann. || Wed\u0142ug niego prawdopodobnie PO b\u0119dzie jeszcze rozmawia\u0107 z ludowcami. - Zak\u0142adam, \u017ce politycy PSL jeszcze troch\u0119 si\u0119 jednak zastanowi\u0105. Uwa\u017cam, \u017ce PSL powinien wsp\u00f3lnie z nami bi\u0107 si\u0119 o wygran\u0105 w wyborach, o 45 procent, a nie samodzielnie bi\u0107 si\u0119 o przekroczenie 5-procentowego progu wyborczego, gdzie jest ryzyko, \u017ce tego progu nie przekrocz\u0105 i zmarnuj\u0105 g\u0142osy - powiedzia\u0142. || - Tak zdecydowa\u0142o suwerennie PSL. Teraz zosta\u0142 ju\u017c tylko jeden z koalicjant\u00f3w dotychczasowych z Koalicji Europejskiej, kt\u00f3ry si\u0119 dot\u0105d nie wypowiedzia\u0142, jest to Platforma Obywatelska - orzek\u0142a rzeczniczka Sojuszu Lewicy Demokratycznej Anna-Maria \u017bukowska. || Jak m\u00f3wi\u0142a PO \"jest to najwi\u0119ksza partia opozycyjna w Polsce - nie ulega w\u0105tpliwo\u015bci - i zwi\u0105zku z tym czekamy na decyzj\u0119 Platformy, w jakim komitecie chce startowa\u0107\". || Zwr\u00f3ci\u0142a uwag\u0119 na \"cztery lata wsp\u00f3lnych okrzyk\u00f3w, \u017ce zjednoczona opozycja, \u017ce tylko ca\u0142a opozycja ma szanse wygra\u0107 z PiS-em\". - Rozumiem, \u017ce w tej chwili celem PSL przesta\u0142a by\u0107 wygrana z PiS. Pytanie, czy takie samo podej\u015bcie ma do tego Grzegorz Schetyna, kt\u00f3ry by\u0142 akuszerem tej koalicji i dla kt\u00f3rego by\u0142 to osobisty sukces, \u017ce uda\u0142o si\u0119 tak\u0105 koalicj\u0119 sformowa\u0107, kt\u00f3ra jest na wyci\u0105gni\u0119cie r\u0119ki do PiS - powiedzia\u0142a \u017bukowska. || Sekretarz generalny Wiosny i szef sztabu wyborczego tej partii Krzysztof Gawkowski zaznaczy\u0142, \u017ce \"Wiosna w tej chwili przygotowuje si\u0119 do startu i prowadzi dalej rozmowy, niczego nie wyklucza\". || - Na stole le\u017c\u0105 trzy mo\u017cliwo\u015bci: nasz samodzielny start, start w bloku lewicowym i ca\u0142y czas (mo\u017cliwy start) w bloku partii opozycyjnych. Jakie b\u0119d\u0105 rozstrzygni\u0119cia? Odpowied\u017a przyniesie najbli\u017cszy tydzie\u0144 - powiedzia\u0142. - S\u0105dz\u0119, \u017ce nie tylko PSL b\u0119dzie decydowa\u0142o, jakie bloki powstan\u0105 na jesienne wybory, ale r\u00f3wnie\u017c inne si\u0142y polityczne - doda\u0142 Gawkowski. || - Podchodzimy z szacunkiem do naszych oponent\u00f3w, konkurent\u00f3w politycznych, ale naprawd\u0119 mamy co robi\u0107 jako PiS, a nie zajmowa\u0107 si\u0119 dylematami i emocjonalnym rozchwianiem lider\u00f3w PSL, czy p\u00f3j\u015b\u0107 w t\u0119 czy p\u00f3j\u015b\u0107 w t\u0119 \u2013 skomentowa\u0142 szef sztabu wyborczego PiS, europose\u0142 Joachim Brudzi\u0144ski. || Jak m\u00f3wi\u0142 polityk, \"niech id\u0105, kt\u00f3r\u0119dy chc\u0105\". - My wiemy swoje, \u017ce dzisiaj naszym zadaniem jest nie roztrz\u0105sa\u0107 czy Kosiniak-Kamysz wsp\u00f3lnie z pani\u0105 (szefow\u0105 Inicjatywy Polska) Barbar\u0105 Nowack\u0105 czy z panem (liderem Wiosny) Robertem Biedroniem b\u0119dzie realizowa\u0142 wizje nowego, szcz\u0119\u015bliwego \u015bwiata czy te\u017c przypomni sobie o tym, \u017ce uwa\u017caj\u0105 siebie, przynajmniej niekt\u00f3rzy ludowcy, za partie konserwatywn\u0105 i b\u0119dzie pr\u00f3bowa\u0142 tutaj budowa\u0107 jaki\u015b blok konserwatywny \u2013 doda\u0142 Brudzi\u0144ski. || Marsza\u0142ek Senatu Stanis\u0142aw Karczewski z PiS zadeklarowa\u0142, \u017ce dziwi si\u0119 \"PSL-owi, kt\u00f3ry nie mo\u017ce znale\u017a\u0107 sobie swojego miejsca\". - My\u015bl\u0119, \u017ce to jest w du\u017cej mierze brak wyrazistego lidera - oceni\u0142. || Zdaniem pos\u0142a PiS Marcina Hora\u0142y, \"PSL ju\u017c\u00a0raz pokaza\u0142 - w wyborach do Parlamentu Europejskiego - gdzie jest jego miejsce, wi\u0119c teraz powr\u00f3t do pomys\u0142u, \u017ce jest jak\u0105\u015b samodzieln\u0105, centrow\u0105 by\u0107 mo\u017ce formacj\u0105 po prostu si\u0119 nie uda, bo b\u0119dzie niewiarygodny\".", "autor": "akr//rzw", "source": "PAP, TVN24"},
{"id": "950537", "url": "https://www.tvn24.pl/wiadomosci-z-kraju,3/nie-zyje-poszukiwany-gornik-w-kopalni-polkowice-sieroszowice,950537.html", "date": "2019-07-06", "time": "07:12:01", "title": "Tragiczny wypadek w kopalni Polkowice-Sieroszowice", "lead": "Nie \u017cyje g\u00f3rnik poszukiwany w kopalni Polkowice-Sieroszowice. - By\u0142 to operator samojezdnej maszyny g\u00f3rniczej, w trakcie tego wypadku by\u0142 poza maszyn\u0105. Niestety zmar\u0142 w wyniku przywalenia ska\u0142ami \u2013 przekaza\u0142a Lidia Marcinkowska-Bartkowiak, dyrektor do spraw komunikacji KGHM Polska Mied\u017a.", "text": "Nie \u017cyje g\u00f3rnik poszukiwany w kopalni Polkowice-Sieroszowice. - By\u0142 to operator samojezdnej maszyny g\u00f3rniczej, w trakcie tego wypadku by\u0142 poza maszyn\u0105. Niestety zmar\u0142 w wyniku przywalenia ska\u0142ami \u2013 przekaza\u0142a Lidia Marcinkowska-Bartkowiak, dyrektor do spraw komunikacji KGHM Polska Mied\u017a. || Oko\u0142o godziny 21.50 w pi\u0105tek w Zak\u0142adach G\u00f3rniczych Polkowice-Sieroszowice nast\u0105pi\u0142 obwa\u0142 ska\u0142. Poszukiwany by\u0142 jeden pracownik. || - Mia\u0142 miejsce samoistny opad ska\u0142 stropowych. W bezpo\u015brednim zagro\u017ceniu by\u0142y dwie osoby. Jedna z nich zosta\u0142a przysypana masami skalnymi. Zadysponowano trzy zast\u0119py z jednostki ratowniczo-g\u00f3rniczej z Sobina. Niestety\u00a0 po uwolnieniu poszkodowanego, o 23.45 lekarz ratownik stwierdzi\u0142 zgon \u2013 powiedzia\u0142 Miros\u0142aw Wyrwa, dyrektor naczelny OZG Polkowice-Sieroszowice. || \"W wyniku obra\u017ce\u0144 zmar\u0142 mimo natychmiastowej akcji ratowniczej 40-letni g\u00f3rnik. By\u0142 mieszka\u0144cem G\u0142ogowa. Osieroci\u0142 jedno dziecko\" \u2013 poda\u0142 KGHM na Twitterze. || Prezes Zarz\u0105du Marcin Chludzi\u0144ski wprowadzi\u0142 w oddzia\u0142ach KGHM trzydniow\u0105 \u017ca\u0142ob\u0119. || Jak poinformowa\u0142a Lidia Marcinkowska-Bartkowiak, dyrektor do spraw komunikacji KGHM Polska Mied\u017a, ratownicy dotarli do zasypanego g\u00f3rnika oko\u0142o godziny 23. - By\u0142 to operator samojezdnej maszyny g\u00f3rniczej, w trakcie tego wypadku by\u0142 poza maszyn\u0105, niestety zmar\u0142 w wyniku przywalenia ska\u0142ami \u2013 przekaza\u0142a. || - Drugi g\u00f3rnik, pomocnik operatora samojezdnej maszyny g\u00f3rniczej, praktycznie nie dozna\u0142 \u017cadnych obra\u017ce\u0144 \u2013 poinformowa\u0142 Miros\u0142aw Wyrwa.", "autor": "asty/adso", "source": "PAP, TVN24"},
{"id": "950683", "url": "https://www.tvn24.pl/wiadomosci-z-kraju,3/joanna-scheuring-wielgus-i-marek-sawicki-o-planach-opozycji-na-wybory,950683.html", "date": "2019-07-06", "time": "20:37:28", "title": "\"Dali\u015bmy jeszcze szans\u0119 Platformie Obywatelskiej\"", "lead": "W polityce nie wystarczy tylko cel anty-PiS, musi by\u0107 tak\u017ce sp\u00f3jno\u015b\u0107 ideowa i programowa - powiedzia\u0142 w \"Faktach po Faktach\" pose\u0142 Polskiego Stronnictwa Ludowego Marek Sawicki. Odni\u00f3s\u0142 si\u0119\u00a0do sobotniej propozycji PSL, by do wybor\u00f3w parlamentarnych opozycja posz\u0142a w dw\u00f3ch blokach. Pos\u0142anka Joanna Scheuring-Wielgus, kt\u00f3ra w eurowyborach startowa\u0142a z listy Wiosny, przyzna\u0142a, i\u017c w jej ocenie majowe g\u0142osowanie pokaza\u0142o, \"\u017ce szeroka koalicja od prawa do lewa nie zda\u0142a egzaminu\".", "text": "W polityce nie wystarczy tylko cel anty-PiS, musi by\u0107 tak\u017ce sp\u00f3jno\u015b\u0107 ideowa i programowa - powiedzia\u0142 w \"Faktach po Faktach\" pose\u0142 Polskiego Stronnictwa Ludowego Marek Sawicki. Odni\u00f3s\u0142 si\u0119\u00a0do sobotniej propozycji PSL, by do wybor\u00f3w parlamentarnych opozycja posz\u0142a w dw\u00f3ch blokach. Pos\u0142anka Joanna Scheuring-Wielgus, kt\u00f3ra w eurowyborach startowa\u0142a z listy Wiosny, przyzna\u0142a, i\u017c w jej ocenie majowe g\u0142osowanie pokaza\u0142o, \"\u017ce szeroka koalicja od prawa do lewa nie zda\u0142a egzaminu\". || W\u015br\u00f3d ugrupowa\u0144 opozycyjnych tocz\u0105 si\u0119 rozmowy o budowie koalicji na jesienne wybory do Sejmu i Senatu. Wed\u0142ug  sk\u0142adanych dotychczas deklaracji, wsp\u00f3lnie z PO chc\u0105  startowa\u0107 mi\u0119dzy  innymi Nowoczesna, Zieloni oraz Inicjatywa Polska. PSL  postuluje  utworzenie dw\u00f3ch blok\u00f3w opozycyjnych - chadeckiego i  lewicowego. Sojusz  Lewicy Demokratycznej w wewn\u0119trznym referendum  opowiedzia\u0142 si\u0119 za   startem w koalicji, ale nie sprecyzowano, z kim  mia\u0142aby by\u0107 ona   zawi\u0105zana. || Rozmowy koalicyjne z liderami poszczeg\u00f3lnych ugrupowa\u0144 ma te\u017c toczy\u0107 Robert Biedro\u0144, lider Wiosny. || W  sobot\u0119 zebra\u0142a si\u0119 Rada Naczelna PSL. Po posiedzeniu szef PSL  || . || W sobot\u0119 w \"Faktach po Faktach\" w TVN24 o planach opozycji na wybory parlamentarne dyskutowali: pos\u0142anka Joanna Scheuring-Wielgus (bezpartyjna) i pose\u0142 Marek Sawicki (PSL). || - W polityce nie wystarczy tylko i wy\u0142\u0105cznie cel anty-PiS i odsuni\u0119cie kogo\u015b od w\u0142adzy, ale musi by\u0107 tak\u017ce sp\u00f3jno\u015b\u0107 ideowa i programowa - przekonywa\u0142 Sawicki. - I t\u0119 sp\u00f3jno\u015b\u0107 ideow\u0105 zaproponowali\u015bmy w\u0142a\u015bnie poprzez budowanie centrum umiarkowanego, chadecko- konserwatywnego. Do niego zapraszamy tak\u017ce Platform\u0119\u00a0Obywatelsk\u0105 - powiedzia\u0142 polityk PSL. || Doda\u0142, \u017ce \"w tym centrum z racji niesp\u00f3jno\u015bci ideologicznej nie widzimy SLD, nie widzimy partii Wiosna\". Jego zdaniem wyborcy musz\u0105\u00a0mie\u0107 czyteln\u0105 ofert\u0119 ideologiczn\u0105\u00a0i programow\u0105. || - Je\u015bli Grzegorz Schetyna jasno daje nam sygna\u0142y, \u017ce on chce budowa\u0107 szerok\u0105 koalicj\u0119 i \u017ce nie rezygnuje z o\u015bwiadcze\u0144 (lidera Wiosny) Roberta Biedronia i (szefa SLD) W\u0142odzimierza Czarzastego, to oczywi\u015bcie te\u017c taki wariant przewidujemy - wskazywa\u0142 go\u015b\u0107 \"Fakt\u00f3w po Faktach\". || Doda\u0142, \u017ce Polskie Stronnictwo Ludowe programowo jest gotowe do wybor\u00f3w. - Ten program mo\u017cemy ju\u017c og\u0142asza\u0107, w zale\u017cno\u015bci od tego, czy b\u0119dziemy z Platform\u0105 Obywatelsk\u0105, czy z pozosta\u0142ymi partnerami - wyja\u015bni\u0142. || - Dali\u015bmy jeszcze szans\u0119 Platformie Obywatelskiej - zaznaczy\u0142. || Joanna Scheuring-Wielgus oceni\u0142a, i\u017c \"wybory do europarlamentu pokaza\u0142y, \u017ce ta szeroka koalicja od prawa do lewa na opozycji nie zda\u0142a egzaminu\". - Osobi\u015bcie bardzo dobrze rozumiem W\u0142adys\u0142awa Kosiniaka-Kamysza - przyzna\u0142a. || - Oczywi\u015bcie idee, kt\u00f3re ma na swoich sztandarach PSL nie s\u0105 mi bliskie, ale rozumiem t\u0119 gr\u0119 i rozumiem, dlaczego dla nich jest to wa\u017cne, \u017ceby i\u015b\u0107 pod sztandarem ich warto\u015bci chadeckich, konserwatywnych - doda\u0142a. || Jej zdaniem, \"gdy patrzymy na scen\u0119 polityczna i na partie, kt\u00f3re s\u0105 teraz w Sejmie, to tak naprawd\u0119 konserwatywn\u0105 parti\u0105\u00a0z krwi i ko\u015bci jest PSL\". Wed\u0142ug niej \"Prawo i Sprawiedliwo\u015b\u0107 jest parti\u0105\u00a0megapopulistyczn\u0105\".", "autor": "akr//rzw", "source": "tvn24"},
{"id": "950501", "url": "https://www.tvn24.pl/wiadomosci-z-kraju,3/ryszard-terlecki-o-spotkaniu-z-przedstawicielami-koncernu-tytoniowego,950501.html", "date": "2019-07-05", "time": "22:34:00", "title": "Terlecki: jaki\u015b \u015bmieszny dziennikarz zrobi\u0142 zdj\u0119cie spotkania", "lead": "Takich spotka\u0144 s\u0105 dziesi\u0105tki w Sejmie. To nie ma nic wsp\u00f3lnego z przygotowaniem ustaw - o\u015bwiadczy\u0142 wicemarsza\u0142ek Sejmu i szef klubu PiS Ryszard Terlecki. Odni\u00f3s\u0142 si\u0119 do zorganizowanego w Sejmie spotkania polityk\u00f3w PiS z przedstawicielami koncernu tytoniowego. - Jaki\u015b \u015bmieszny dziennikarz, kt\u00f3remu si\u0119 wydaje, \u017ce jest dziennikarzem \u015bledczym, zrobi\u0142 zdj\u0119cie spotkania - skomentowa\u0142.", "text": "Takich spotka\u0144 s\u0105 dziesi\u0105tki w Sejmie. To nie ma nic wsp\u00f3lnego z przygotowaniem ustaw - o\u015bwiadczy\u0142 wicemarsza\u0142ek Sejmu i szef klubu PiS Ryszard Terlecki. Odni\u00f3s\u0142 si\u0119 do zorganizowanego w Sejmie spotkania polityk\u00f3w PiS z przedstawicielami koncernu tytoniowego. - Jaki\u015b \u015bmieszny dziennikarz, kt\u00f3remu si\u0119 wydaje, \u017ce jest dziennikarzem \u015bledczym, zrobi\u0142 zdj\u0119cie spotkania - skomentowa\u0142. || Wed\u0142ug radia \"przedstawiciele korporacji zaprezentowali badania o potencjalnie mniejszej szkodliwo\u015bci nowoczesnych wyrob\u00f3w tytoniowych takich jak podgrzewane papierosy (kt\u00f3rych PM jest najwi\u0119kszym producentem)\". || Przebieg spotkania - poda\u0142o RMF FM - w kt\u00f3rym uczestniczyli przedstawiciele Ministerstwa Zdrowia, pos\u0142owie i senatorowie \"nie zosta\u0142 udokumentowany, nie ma z niego stenogram\u00f3w, a na stronie internetowej Sejmu nie znajdziemy \u017cadnej wzmianki na jego temat\". Wed\u0142ug radia, to wicemarsza\u0142ek Sejmu, szef klubu PiS Ryszard Terlecki by\u0142 organizatorem tego spotkania. || W czwartek prezes PiS Jaros\u0142aw Kaczy\u0144ski poinformowa\u0142, \u017ce na podstawie statutu swej partii wydaje \"zakaz odbywania przez parlamentarzyst\u00f3w Prawa i Sprawiedliwo\u015bci udzia\u0142u w spotkaniach o charakterze lobbystycznym lub co do kt\u00f3rych mo\u017cna sformu\u0142owa\u0107 domniemanie, \u017ce maj\u0105 taki charakter\", a \"wyj\u0105tek stanowi\u0105 spotkania, kt\u00f3re spe\u0142niaj\u0105 wymogi okre\u015blone w ustawie o dzia\u0142alno\u015bci lobbingowej w procesie stanowienia prawa\". \"Niezastosowanie si\u0119 do zakazu b\u0119dzie traktowane jako powa\u017cne z\u0142amanie Statutu partii\" - zdecydowa\u0142 Kaczy\u0144ski. || Jeszcze tego samego dnia Terlecki zamie\u015bci\u0142 na Twitterze swoje o\u015bwiadczenie w tej sprawie. \"W Sejmie nie s\u0105 prowadzone \u017cadne prace nad przepisami dotycz\u0105cymi wyrob\u00f3w tytoniowych. Nie by\u0142o \u017cadnego \u00bblobbingu\u00ab, bo nie ma plan\u00f3w zmiany przepis\u00f3w\" - napisa\u0142 . || \"Opisywane w mediach spotkanie dotyczy\u0142o szkodliwo\u015bci nowych produkt\u00f3w tytoniowych oraz bada\u0144, tak\u017ce w Polsce, kt\u00f3re na ten temat s\u0105 prowadzone\" - doda\u0142. Podkre\u015bli\u0142, \u017ce decyzja prezesa PiS Jaros\u0142awa Kaczy\u0144skiego w sprawie spotka\u0144 lobbingowych jest jasna i nie wymaga komentarza. \"Przestrzegamy i b\u0119dziemy przestrzega\u0107 obowi\u0105zuj\u0105cych przepis\u00f3w\" - podkre\u015bli\u0142 w czwartek szef klubu PiS. || - Jaki\u015b \u015bmieszny dziennikarz, kt\u00f3remu si\u0119 wydaje, \u017ce jest  dziennikarzem \u015bledczym, zrobi\u0142 zdj\u0119cie spotkania. Takich spotka\u0144 jest  dziesi\u0105tki w Sejmie - powiedzia\u0142 Terlecki z kolei w pi\u0105tek podczas spotkania z  dziennikarzami. Doda\u0142, \u017ce \"to nie ma nic wsp\u00f3lnego z przygotowaniem ustaw\". - \u017badna  tego typu ustawa nie jest procedowana, tak\u017ce to nie ma nic wsp\u00f3lnego z  lobbingiem - podkre\u015bli\u0142. || - Trzeba u\u017cywa\u0107 tych s\u0142\u00f3w w znaczeniu takim, jakim powinno si\u0119 u\u017cywa\u0107 tych s\u0142\u00f3w, a nie zmy\u015bla\u0107 - powiedzia\u0142 Terlecki. Pytany, czy niepotrzebnie prezes PiS Jaros\u0142aw Kaczy\u0144ski zakaza\u0142 w  czwartek parlamentarzystom PiS udzia\u0142u w spotkaniach o charakterze  lobbystycznym, odpowiedzia\u0142: - Bardzo potrzebnie, dmuchajmy na zimne,  zawsze warto przypomina\u0107 pos\u0142om o przepisach, kt\u00f3re ich obowi\u0105zuj\u0105. || Wicemarsza\u0142ek przyzna\u0142, \u017ce rozmawia\u0142 na ten temat z Kaczy\u0144skim. || W pi\u0105tek o\u015bwiadczenie w sprawie spotkania w Sejmie wyda\u0142 koncern Philip Morris Polska: || Uprzejmie informujemy, \u017ce od wielu lat Philip Morris prowadzi otwarty dialog spo\u0142eczny z r\u00f3\u017cnymi \u015brodowiskami, kt\u00f3rego celem jest wymiana pogl\u0105d\u00f3w na temat mo\u017cliwo\u015bci zmniejszania szkodliwo\u015bci wyrob\u00f3w tytoniowych.", "autor": "js/mtom", "source": "TVN24, PAP"},
{"id": "950534", "url": "https://www.tvn24.pl/wiadomosci-ze-swiata,2/brazylia-ekolodzy-alarmuja-w-sprawie-wycinki-amazonii,950534.html", "date": "2019-07-06", "time": "07:18:02", "title": "Ginie najwi\u0119kszy producent tlenu dla planety. Przyspiesza wycinka zielonych p\u0142uc \u015bwiata", "lead": "Wycinka Amazonii post\u0119puje w zastraszaj\u0105cym tempie \u2013 przyspieszy\u0142a od stycznia, kiedy fotel obj\u0105\u0142 nowy prezydent Brazylii, Jair Bolsonaro. Wycinane s\u0105 drzewa i rzadkie ro\u015bliny, a zwierz\u0119ta trac\u0105 swoje siedliska. Materia\u0142 magazynu \"Polska i \u015awiat\".", "text": "Wycinka Amazonii post\u0119puje w zastraszaj\u0105cym tempie \u2013 przyspieszy\u0142a od stycznia, kiedy fotel obj\u0105\u0142 nowy prezydent Brazylii, Jair Bolsonaro. Wycinane s\u0105 drzewa i rzadkie ro\u015bliny, a zwierz\u0119ta trac\u0105 swoje siedliska. Materia\u0142 magazynu \"Polska i \u015awiat\". || Puszcza Amazo\u0144ska to dom dla tysi\u0119cy gatunk\u00f3w zwierz\u0105t i ro\u015blin i najwi\u0119kszy tropikalny las na \u015bwiecie. Coraz cz\u0119\u015bciej jej tereny s\u0105 palone i wycinane. Na najnowszych zdj\u0119ciach mo\u017cna zobaczy\u0107, jak znika najcenniejszy biologicznie obszar na Ziemi. || Marcio Astrini z Greenpeace uwa\u017ca, \u017ce g\u0142\u00f3wnym problemem jest nowy prezydent Brazylii, Jair Bolsonaro. - Przez jego absurdalne zezwolenie na niszczenie Amazonii, ro\u015bnie jej wycinka \u2013 oceni\u0142. || Podr\u00f3\u017cnik i fotograf Tomasz Siuda t\u0142umaczy, \u017ce prezydent \"obieca\u0142, \u017ce Amazoni\u0119 zmieni w przedsi\u0119biorstwo i konsekwentnie to robi\". || Skrajnie prawicowy Bolsonaro przekaza\u0142 zarz\u0105dzanie puszcz\u0105 ministerstwu rolnictwa. || W Amazonii powstaj\u0105 pola pod upraw\u0119 soi i pastwiska dla byd\u0142a. || Najnowsze dane brazylijskiego Narodowego Instytutu Bada\u0144 Przestrzennych nie zostawiaj\u0105 w\u0105tpliwo\u015bci - wycinka przyspieszy\u0142a. || W czerwcu zr\u00f3wnano z ziemi\u0105 ponad dwa tysi\u0105ce kilometr\u00f3w kwadratowych d\u017cungli. To wzrost o 88 procent w stosunku do analogicznego okresu w ubieg\u0142ym roku. Od stycznia, odk\u0105d prezydentem jest Jair Bolsonaro, wyci\u0119to 4600 kilometr\u00f3w kwadratowych puszczy. || - Dane p\u0142yn\u0105ce z Brazylii, z Puszczy Amazo\u0144skiej s\u0105 przera\u017caj\u0105ce \u2013 powiedzia\u0142 profesor Piotr Skuba\u0142a z Wydzia\u0142u Biologii i Ochrony \u015arodowiska Uniwersytetu \u015al\u0105skiego. || Amazonia straci\u0142a ju\u017c 20 proc. swojej pierwotnej powierzchni, a to najwi\u0119kszy na \u015bwiecie obszar produkcji tlenu. Brazylia, w kt\u00f3rej granicach le\u017cy 60 procent Amazonii, powinna by\u0107 odpowiedzialna za jego ochron\u0119. || - Je\u015bli ta degradacja b\u0119dzie post\u0119powa\u0142a, to w ci\u0105gu o\u015bmiu lat Amazoni\u0119 doprowadzimy do takiego stanu, \u017ce ona nie b\u0119dzie w stanie si\u0119 sama regulowa\u0107 \u2013 uwa\u017ca Tomasz Siuda. || - Nie tak dawno m\u00f3wili\u015bmy o dwunastu latach, kt\u00f3re zosta\u0142y nam na dzia\u0142anie, ale warunkiem jest podj\u0119cie radykalnych krok\u00f3w od razu. A widzimy w \u015bwiecie, a Brazylia jest tutaj przyk\u0142adem, \u017ce robimy co\u015b zupe\u0142nie odwrotnego \u2013 oceni\u0142 profesor Piotr Skuba\u0142a. || T\u0119 kwesti\u0119 na niedawnym szczycie G-20 poruszyli w rozmowach z prezydentem Brazylii - Angela Merkel i Emmanuel Macron. Do rozwi\u0105zania amazo\u0144skiego problemu jednak go nie przekonali. || Prezydent Jair Bolsonaro zaprosi\u0142 prezydenta Emmanuela Macrona i Angel\u0119 Merkel na lot nad Amazoni\u0105. Zapewni\u0142, \u017ce je\u015bli w jego trakcie zobacz\u0105 chocia\u017c kilometr kwadratowy \u015bwie\u017co wyci\u0119tej puszczy, to przyzna im racj\u0119. || - Na razie powiedzia\u0142em im, \u017ce dwukrotnie ju\u017c lecia\u0142em nad Europ\u0105 i nie widzia\u0142em w ich krajach \u017cadnego lasu, wi\u0119c nie maj\u0105 kompetencji, by ze mn\u0105 dyskutowa\u0107 o \u015brodowisku \u2013 doda\u0142 prezydent Brazylii. || Naukowcy przekonuj\u0105, \u017ce na dyskusje nie ma ju\u017c czasu, a przed globaln\u0105 katastrof\u0105 uratuj\u0105 nas drzewa. || Wed\u0142ug biolog\u00f3w z Politechniki w Zurychu odpowiedzi\u0105 na zmiany klimatyczne powinno by\u0107 zalesianie. Wystarczy posadzi\u0107 drzewa na obszarze wielko\u015bci Stan\u00f3w Zjednoczonych. || - W\u00f3wczas jest szansa, \u017ce te drzewa wch\u0142on\u0105 wystarczaj\u0105c\u0105 ilo\u015b\u0107 dwutlenku w\u0119gla z atmosfery, a temperatura nie wzro\u015bnie o 1,5 stopnia do ko\u0144ca wieku \u2013 powiedzia\u0142 profesor Piotr Skuba\u0142a. Patrz\u0105c jednak na sytuacj\u0119 Amazonii - ta szansa jest skutecznie marnowana.", "autor": "asty/adso", "source": "tvn24"},
{"id": "950536", "url": "https://www.tvn24.pl/wiadomosci-z-kraju,3/szesciu-gornikow-poszkodowanych-po-wstrzasie-w-kopalni-rudna,950536.html", "date": "2019-07-06", "time": "07:26:02", "title": "Wstrz\u0105s w kopalni Rudna. Sze\u015bciu g\u00f3rnik\u00f3w poszkodowanych", "lead": "Sze\u015b\u0107 os\u00f3b zosta\u0142o poszkodowanych w wyniku wstrz\u0105su, do kt\u00f3rego dosz\u0142o w pi\u0105tek wieczorem w kopalni Rudna w Polkowicach. - Ich stan jest dobry. Nie ma zagro\u017cenia \u017cycia ludzkiego - powiedzia\u0142 Dariusz \u015awiderski, dyrektor do spraw technicznych w Zak\u0142adzie G\u00f3rniczym Rudna.", "text": "Sze\u015b\u0107 os\u00f3b zosta\u0142o poszkodowanych w wyniku wstrz\u0105su, do kt\u00f3rego dosz\u0142o w pi\u0105tek wieczorem w kopalni Rudna w Polkowicach. - Ich stan jest dobry. Nie ma zagro\u017cenia \u017cycia ludzkiego - powiedzia\u0142 Dariusz \u015awiderski, dyrektor do spraw technicznych w Zak\u0142adzie G\u00f3rniczym Rudna. || Po wstrz\u0105sie, do kt\u00f3rego dosz\u0142o w kopalni Rudna, czterech rannych g\u00f3rnik\u00f3w zosta\u0142o ewakuowanych i trafili oni do szpitali. || - Dosz\u0142o do du\u017cego wstrz\u0105su. W wyniku tego nast\u0105pi\u0142 najprawdopodobniej  wyrzut ska\u0142 do wyrobiska \u2013 powiedzia\u0142 Dariusz \u015awiderski, dyrektor do  spraw technicznych w Zak\u0142adzie G\u00f3rniczym Rudna. || \u2013 Stan wyrobisk ocenimy  dopiero w momencie, kiedy zjedzie komisja na d\u00f3\u0142 \u2013 m\u00f3wi\u0142 w pi\u0105tek p\u00f3\u017anym wieczorem. || - Mamy cztery osoby poszkodowane, kt\u00f3re s\u0105 na SOR-ach w   G\u0142ogowie i Lubinie \u2013 powiedzia\u0142 Dariusz \u015awiderski i doda\u0142, \u017ce kolejne   dwie osoby odby\u0142y badania lekarskie w zak\u0142adzie. || \u2013 Ich stan jest dobry.   Nie ma zagro\u017cenia \u017cycia ludzkiego \u2013 oceni\u0142. || - Ze wst\u0119pnych informacji wynika, \u017ce g\u00f3rnicy maj\u0105 obicia i z\u0142amania \u2013 przekaza\u0142a dyrektor do spraw komunikacji KGHM Polska Mied\u017a Lidia Marcinkowska-Bartkowiak.", "autor": "asty/adso", "source": "PAP, TVN24"},
{"id": "950335", "url": "https://www.tvn24.pl/wiadomosci-z-kraju,3/gizycko-swinki-morskie-podrzucone-na-statek,950335.html", "date": "2019-07-06", "time": "07:57:00", "title": "\u015awinki morskie podrzucone na statek. Teraz p\u0142ywaj\u0105 po mazurskich jeziorach", "lead": "Przyszed\u0142em rano na statek i znalaz\u0142em pud\u0142o. Zajrza\u0142em do \u015brodka. Tam by\u0142o siano, marchewki i cztery \u015bwinki morskie \u2013 opowiada o swoim odkryciu Jakub Konstantynowicz z Gi\u017cycka. \u2013 Teraz p\u0142ywaj\u0105 z nami na statku.", "text": "Przyszed\u0142em rano na statek i znalaz\u0142em pud\u0142o. Zajrza\u0142em do \u015brodka. Tam by\u0142o siano, marchewki i cztery \u015bwinki morskie \u2013 opowiada o swoim odkryciu Jakub Konstantynowicz z Gi\u017cycka. \u2013 Teraz p\u0142ywaj\u0105 z nami na statku. || Karton ze zwierz\u0119tami tu\u017c po sz\u00f3stej nad ranem w pi\u0105tek zauwa\u017cy\u0142 w\u0142a\u015bciciel statku Cumulus, kt\u00f3ry cumowa\u0142 w porcie Ekomarina w Gi\u017cycku. Za\u0142oga statku da\u0142a og\u0142oszenie w sieci i szuka opiekun\u00f3w porzuconych gryzoni. Pojawi\u0142a si\u0119 ju\u017c jedna ch\u0119tna osoba, by przygarn\u0105\u0107 jedn\u0105 \u015bwink\u0119 morsk\u0105. || - Kto\u015b zostawi\u0142 je celowo w nocy albo nad ranem. Wczoraj pracowali\u015bmy do dziewi\u0119tnastej, kartonu jeszcze nie by\u0142o \u2013 t\u0142umaczy Konstantynowicz. Dodaje, \u017ce za\u0142oga s\u0142ysza\u0142a ju\u017c histori\u0119, kiedy kto\u015b dwa razy podrzuci\u0142 kr\u00f3liki w toalecie w przychodni w Gi\u017cycku. || Cztery czarno-bia\u0142o-rude \u015bwinki morskie znalezione na pok\u0142adzie statku wygl\u0105daj\u0105 na zadbane. Karton by\u0142 wy\u015bcielony sianem, wrzucono do niego tak\u017ce marchew. || - Wypu\u015bci\u0142em je z pud\u0142a, pobiega\u0142y troch\u0119 po mesie i ca\u0142y czas s\u0105 na statku - m\u00f3wi w\u0142a\u015bciciel statku. || Za\u0142oga Cumulusa zaopiekowa\u0142a si\u0119 zwierz\u0119tami, napoi\u0142a je i nakarmi\u0142a, a po po\u0142udniu pop\u0142yn\u0119\u0142y w rejs po jeziorach mazurskich.", "autor": "nina/gp", "source": "TVN24 Bia\u0142ystok"},
{"id": "950580", "url": "https://www.tvn24.pl/wroclaw,44/od-trzech-lat-poszukiwany-jest-grzegorz-zgrzebnicki-podejrzany-o-brutalne-morderstwo,950580.html", "date": "2019-07-06", "time": "11:40:00", "title": "By\u0142 na szczycie listy najbardziej poszukiwanych przest\u0119pc\u00f3w w Europie. Wci\u0105\u017c jest nieuchwytny", "lead": "32-letni Grzegorz Zgrzebnicki od lipca 2016 roku jest poszukiwany w ca\u0142ej Europie jako podejrzany o brutalne morderstwo. Wed\u0142ug prokuratury to on zada\u0142 swojemu koledze ponad 30 cios\u00f3w no\u017cem, a potem ukry\u0142 si\u0119 przed organami \u015bcigania. Na tyle skutecznie, \u017ce \u015bledztwo stan\u0119\u0142o w martwym punkcie.", "text": "32-letni Grzegorz Zgrzebnicki od lipca 2016 roku jest poszukiwany w ca\u0142ej Europie jako podejrzany o brutalne morderstwo. Wed\u0142ug prokuratury to on zada\u0142 swojemu koledze ponad 30 cios\u00f3w no\u017cem, a potem ukry\u0142 si\u0119 przed organami \u015bcigania. Na tyle skutecznie, \u017ce \u015bledztwo stan\u0119\u0142o w martwym punkcie. || Noc z 9 na 10 lipca. Godzina - mi\u0119dzy 2 a 4. Wielorodzinny budynek przy ulicy Mikulicza w \u015awiebodzicach. Trzy pi\u0119tra, klatka schodowa, kilka mieszka\u0144. Zgrzebnicki siedzi u siebie na parterze razem ze znajomym, s\u0105siadem z g\u00f3ry. Pij\u0105 alkohol. || Jak zak\u0142ada prokuratura, w pewnym momencie dochodzi do k\u0142\u00f3tni, konfliktu. Wed\u0142ug przyj\u0119tej w \u015bledztwie wersji Zgrzebnicki wyjmuje n\u00f3\u017c i wbija go w cia\u0142o Piotra A. ponad 30 razy. || Klatka piersiowa, plecy, szyja. Wewn\u0119trzne cz\u0119\u015bci obu d\u0142oni, \u015bwiadcz\u0105ce o pr\u00f3bie bronienia si\u0119 przed kolejnymi uderzeniami. I przede wszystkim prawe udo. \u015amiertelny cios zosta\u0142 zadany w\u0142a\u015bnie tam. 23-latek dozna\u0142 przebicia t\u0119tnicy udowej, co skutkowa\u0142o masywnym krwotokiem zewn\u0119trznym i w konsekwencji \u015bmierci\u0105. || To w zasadzie wszystko, co \u015bledczy wiedz\u0105 b\u0105d\u017a przypuszczaj\u0105 na podstawie zebranych dowod\u00f3w. Nieznany jest motyw, nieznany jest dok\u0142adny przebieg zdarzenia. Nie ma \u017cadnego \u015bwiadka, kt\u00f3ry rzuci\u0142by inne \u015bwiat\u0142o na spraw\u0119. Detale nie b\u0119d\u0105 mo\u017cliwe do ustalenia bez schwytania Grzegorza Zgrzebnickiego. || A 29-letni w\u00f3wczas m\u0119\u017cczyzna od samego pocz\u0105tku ani my\u015bla\u0142 odda\u0107 si\u0119 w r\u0119ce policji. || - Zabezpieczyli\u015bmy nagranie z monitoringu, na kt\u00f3rym wida\u0107, jak podejrzany wychodzi rano z domu ubrany kompletnie nieadekwatnie do pory roku. Ma na sobie czapk\u0119, kurtk\u0119, d\u0142ugie spodnie. Mo\u017cna powiedzie\u0107, \u017ce jego ubi\u00f3r ma charakter maskuj\u0105cy - m\u00f3wi Marek Rusin, szef Prokuratury Rejonowej w \u015awidnicy, b\u0119d\u0105cej gospodarzem post\u0119powania. || Co ciekawe, ta sama kamera zarejestrowa\u0142a, jak kilka godzin p\u00f3\u017aniej Zgrzebnicki wraca do swojego mieszkania. Gdzie by\u0142, po co wr\u00f3ci\u0142? Tego nie wiadomo. Faktem jest, \u017ce 10 lipca, oko\u0142o godziny 13, ponownie opuszcza swoje lokum. I znika. || By\u0107 mo\u017ce min\u0119\u0142oby nawet kilka dni, zanim kto\u015b by si\u0119 zorientowa\u0142, gdzie jest Piotr A. Ale Zgrzebnicki by\u0142 niechlujny. Pewnie przez rozkojarzenie, raczej nie celowo, zostawi\u0142 uchylone drzwi do swojego mieszkania. Jeszcze tego samego dnia, o godzinie 17, zw\u0142oki 23-latka znalaz\u0142 jeden z s\u0105siad\u00f3w. Na miejscu pojawi\u0142a si\u0119 policja, technicy, prokurator. || Od samego pocz\u0105tku uwaga \u015bledczych skierowana by\u0142a tylko na jednego cz\u0142owieka. Prokurator Rusin przyznaje, \u017ce sprawca nie pr\u00f3bowa\u0142 zaciera\u0107 \u015blad\u00f3w. Ju\u017c 12 lipca wydane zosta\u0142o postanowienie o zaocznym przedstawieniu zarzutu zab\u00f3jstwa Grzegorzowi Zgrzebnickiemu. Tego samego dnia do medi\u00f3w trafi\u0142o jego zdj\u0119cie. Wystawiono list go\u0144czy. || Aby u\u0142atwi\u0107 namierzenie m\u0119\u017cczyzny, policjanci dodatkowo opublikowali wizualizacje jego wygl\u0105du. -M\u0119\u017cczyzna zdaje sobie spraw\u0119 z gro\u017c\u0105cej mu odpowiedzialno\u015bci karnej i ukrywaj\u0105c si\u0119, mo\u017ce stylizowa\u0107 sw\u00f3j wygl\u0105d, aby utrudni\u0107 rozpoznanie - m\u00f3wi\u0142 \u00f3wczesny rzecznik dolno\u015bl\u0105skiej policji Pawe\u0142 Petrykowski. || \u015aledczy zdawali sobie spraw\u0119, \u017ce m\u0119\u017cczyzna mo\u017ce chcie\u0107 uciec za granic\u0119, dlatego 1 sierpnia wydany zosta\u0142 Europejski Nakaz Aresztowania. Zgrzebnicki ma rodzin\u0119 w Niemczech i Wielkiej Brytanii. Oba tropy by\u0142y weryfikowane. Bez efekt\u00f3w. || Podejrzany przesta\u0142 u\u017cywa\u0107 swojego telefonu, karty p\u0142atniczej, nie logowa\u0142 si\u0119 w internecie. || W momencie, kiedy spodziewano si\u0119 go raczej poza granicami kraju, nieoczekiwanie 10 sierpnia funkcjonariusze otrzymali informacj\u0119, \u017ce poszukiwany mo\u017ce nadal przebywa\u0107 na terenie \u015awiebodzic. Mia\u0142 by\u0107 widziany na ogr\u00f3dkach dzia\u0142kowych. Zorganizowano ogromn\u0105 ob\u0142aw\u0119. Do akcji zaanga\u017cowano oko\u0142o 100 policjant\u00f3w, poderwano \u015bmig\u0142owiec. Ekipy z psami przeczesywa\u0142y ca\u0142\u0105 okolice, zagl\u0105da\u0142y do kamienic, sprawdza\u0142y lasy. I zn\u00f3w - efekt zerowy. Po Zgrzebnickim ani \u015bladu. || W grudniu 2016 roku zn\u00f3w o m\u0119\u017cczy\u017anie przypomniano. Jego dane z fotografi\u0105 zosta\u0142y opublikowane na stronie internetowej euromostwanted.eu, gdzie trafiaj\u0105 najgro\u017aniejsi przest\u0119pcy z ca\u0142ej Europy. Witryna powsta\u0142a z inicjatywy Europejskiej Sieci Zespo\u0142\u00f3w Poszukiwa\u0144 Celowych (ENFAST). W jej sk\u0142ad wchodz\u0105 jednostki policji z 28 kraj\u00f3w Unii Europejskiej, wyspecjalizowane w zatrzymaniach os\u00f3b ukrywaj\u0105cych si\u0119 przed organami \u015bcigania. Pozwala na przekazywanie informacji dotycz\u0105cych os\u00f3b poszukiwanych, skazanych lub podejrzanych o pope\u0142nienie najpowa\u017cniejszych przest\u0119pstw o charakterze kryminalnym lub terrorystycznym w Europie. || Europol regularnie aktualizuje swoj\u0105 list\u0119 najbardziej poszukiwanych przest\u0119pc\u00f3w. - Zgrzebnicki by\u0142 przez moment numerem jeden na tej li\u015bcie - przyznaje prokurator Marek Rusin. || Ale rozpowszechnienie jego wizerunku na europejsk\u0105 skal\u0119 te\u017c niewiele da\u0142o. Z uwagi na ukrywanie si\u0119 podejrzanego post\u0119powanie zosta\u0142o zawieszone. || Jak przyznaje Rusin, co jaki\u015b czas \u015bledczy otrzymuj\u0105 informacj\u0119, \u017ce kto\u015b widzia\u0142 poszukiwanego. Ka\u017cda taka wiadomo\u015b\u0107 jest wnikliwie sprawdzana, przes\u0142uchiwana jest osoba zg\u0142aszaj\u0105ca, przegl\u0105dany jest monitoring. Jednak \u017cadne ze zg\u0142osze\u0144 nie przynios\u0142o prze\u0142omu. || \u015aledczy bior\u0105 pod uwag\u0119 tak\u017ce drug\u0105, mniej prawdopodobn\u0105 wersj\u0119, \u017ce Zgrzebnicki nie \u017cyje i dlatego tak trudno go namierzy\u0107. M\u0119\u017cczyzna by\u0142 uzale\u017cniony od alkoholu i narkotyk\u00f3w. || Pr\u00f3bowali\u015bmy dowiedzie\u0107 si\u0119, jak wygl\u0105daj\u0105 jego poszukiwania. Ale w odpowiedzi od policji przeczytali\u015bmy tylko, \u017ce czynno\u015bci w tym zakresie maj\u0105 charakter niejawny. || Trzy lata. Tyle min\u0119\u0142o, odk\u0105d Grzegorz Zgrzebnicki widziany by\u0142 po raz ostatni. Ale \u015bledczy si\u0119 nie poddaj\u0105. W ko\u0144cu \"\u0142owcy cieni\" nie raz pokazali, \u017ce potrafi\u0105 wytropi\u0107 nawet najlepiej ukrywaj\u0105cych si\u0119 przest\u0119pc\u00f3w. A ka\u017cdy pr\u0119dzej czy p\u00f3\u017aniej pope\u0142ni b\u0142\u0105d.", "autor": "Igor Bia\u0142ousz", "source": "TVN24 Wroc\u0142aw"},
{"id": "950544", "url": "https://www.tvn24.pl/wiadomosci-z-kraju,3/stanislaw-biernat-apeluje-do-prezydenta-o-wyjasnienie-oskarzen-ws-tk,950544.html", "date": "2019-07-06", "time": "08:06:03", "title": "By\u0142y wiceprezes TK apeluje do prezydenta o \"wyja\u015bnienie szokuj\u0105cych oskar\u017ce\u0144\"", "lead": "By\u0142y wiceprezes Trybuna\u0142u Konstytucyjnego Stanis\u0142aw Biernat wyda\u0142 o\u015bwiadczenie, w kt\u00f3rym apeluje do prezydenta o \"wyja\u015bnienie szokuj\u0105cych oskar\u017ce\u0144\" wobec wyroku TK w sprawie wieku emerytalnego. Andrzej Duda stwierdzi\u0142, \u017ce \"nie ma \u017cadnych w\u0105tpliwo\u015bci\", \u017ce w tej sprawie \"naruszono konstytucj\u0119\". \"Jaki ma tytu\u0142 prezydent do stanowczego stwierdzania, do tego bez \u017cadnego uzasadnienia, \u017ce wyrok Trybuna\u0142u Konstytucyjnego jest niezgodny z konstytucj\u0105?\" - pyta s\u0119dzia.", "text": "By\u0142y wiceprezes Trybuna\u0142u Konstytucyjnego Stanis\u0142aw Biernat wyda\u0142 o\u015bwiadczenie, w kt\u00f3rym apeluje do prezydenta o \"wyja\u015bnienie szokuj\u0105cych oskar\u017ce\u0144\" wobec wyroku TK w sprawie wieku emerytalnego. Andrzej Duda stwierdzi\u0142, \u017ce \"nie ma \u017cadnych w\u0105tpliwo\u015bci\", \u017ce w tej sprawie \"naruszono konstytucj\u0119\". \"Jaki ma tytu\u0142 prezydent do stanowczego stwierdzania, do tego bez \u017cadnego uzasadnienia, \u017ce wyrok Trybuna\u0142u Konstytucyjnego jest niezgodny z konstytucj\u0105?\" - pyta s\u0119dzia. || Prezydent Andrzej Duda 3 lipca przebywa\u0142 w Lw\u00f3wku \u015al\u0105skim. Kwesti\u0119 wyroku Trybuna\u0142u poruszy\u0142 na spotkaniu z mieszka\u0144cami. || - Nie mam \u017cadnych w\u0105tpliwo\u015bci, \u017ce naruszono konstytucj\u0119 tak\u017ce w dzia\u0142alno\u015bci Trybuna\u0142u Konstytucyjnego, kiedy orzeka\u0142, \u017ce podwy\u017cszenie wszystkim Polakom wieku emerytalnego wbrew ich woli jest zgodne z konstytucj\u0105, bo tak orzek\u0142. Czy to by\u0142 Trybuna\u0142, kt\u00f3ry dzia\u0142a\u0142 dla polskiego spo\u0142ecze\u0144stwa i dla polskiego pa\u0144stwa? Czy dla jakiej\u015b w\u0105skiej kasty rz\u0105dz\u0105cej, kt\u00f3ra wtedy akurat mia\u0142a taki interes? To ja ju\u017c my\u015bl\u0119, \u017ce ka\u017cdy sam sobie odpowie na to pytanie - m\u00f3wi\u0142 wtedy Duda. || Na te s\u0142owa prezydenta odpowiedzia\u0142 w o\u015bwiadczeniu przes\u0142anym do redakcji tvn24.pl Stanis\u0142aw Biernat - s\u0119dzia TK w stanie spoczynku i wiceprezes Trybuna\u0142u w latach 2010-2017. || Biernat w dokumencie podkre\u015bla, \u017ce odniesienie si\u0119 do s\u0142\u00f3w Dudy to jego \"moralny obowi\u0105zek\", poniewa\u017c by\u0142 cz\u0142onkiem sk\u0142adu TK, kt\u00f3ry w 2014 roku orzeka\u0142 w sprawie wieku emerytalnego. || Biernat w swoim o\u015bwiadczeniu kieruje szereg pyta\u0144 do prezydenta. || \"Jaki ma tytu\u0142 Prezydent Rzeczypospolitej do stanowczego stwierdzania, do tego bez \u017cadnego uzasadnienia, \u017ce wyrok Trybuna\u0142u Konstytucyjnego jest niezgodny z konstytucj\u0105?\" - pisze s\u0119dzia. || \"Jak pogodzi\u0107 przyznanie sobie przez prezydenta prawa do dokonywania publicznie takiej radykalnej oceny z jego rol\u0105 w post\u0119powaniach przed Trybuna\u0142em\" - zastanawia si\u0119 Biernat. Wskazuje tutaj na uprawnienie prezydenta do kierowania ustaw przed ich podpisaniem do sprawdzenia przez Trybuna\u0142. ||  \"Czy Prezydent zastosuje si\u0119 do wyroku Trybuna\u0142u w zale\u017cno\u015bci od tego, czy uzna go za zgodny z Konstytucja, czy nie?\" - pyta Biernat. || Biernat przypomina te\u017c i pyta czy prezydent \"nie powinien ujawni\u0107 publicznie\", \u017ce w omawianej sprawie przed Trybuna\u0142em wyst\u0119powa\u0142 jako przedstawiciel wnioskodawc\u00f3w, czyli grupy pos\u0142\u00f3w PiS, kt\u00f3rzy wyst\u0105pili o zbadanie zgodno\u015bci przepis\u00f3w z konstytucj\u0105. || \"Czy obecne wypowiedzi nie s\u0105 przejawem mocno sp\u00f3\u017anionego odreagowania tego, \u017ce Trybuna\u0142 nie zgodzi\u0142 si\u0119 ze zdaniem wnioskodawc\u00f3w i przejawem mylenia roli, w jakiej \u00f3wczesny przedstawiciel wnioskodawc\u00f3w znajduje si\u0119 obecnie jako g\u0142owa pa\u0144stwa?\" - pisze Biernat. || Dopytuje te\u017c, czy prezydent \"zanim zdecydowa\u0142 si\u0119 na obra\u017canie Trybuna\u0142u\" zapozna\u0142 si\u0119 w ca\u0142o\u015bci z 98-stonicowym uzasadnieniem wyroku i stenogramem rozprawy licz\u0105cym 143 strony. || Biernat wskazuje te\u017c, \u017ce \"w \u015blad za omawianym wyrokiem Trybuna\u0142 Konstytucyjny wyda\u0142\u00a0 17 lipca 2014 r.\u00a0 postanowienie sygnalizacyjne, w kt\u00f3rym przedstawi\u0142 Sejmowi uwagi dotycz\u0105ce niezb\u0119dno\u015bci podj\u0119cia systemowych dzia\u0142a\u0144 wspieraj\u0105cych decyzj\u0119 o podwy\u017cszaniu i zr\u00f3wnaniu wieku emerytalnego kobiet i m\u0119\u017cczyzn\". Dodaje, \u017ce \"postanowienie to nie zosta\u0142o wzi\u0119te pod uwag\u0119 zar\u00f3wno przez Sejm \u00f3wczesnej, jak i obecnej kadencji\" i pyta \"czy Prezydent podejmowa\u0142 jakie\u015b kroki w tym kierunku\". || Biernat prosi te\u017c prezydenta o wyja\u015bnienie \"szokuj\u0105cego oskar\u017cenia, \u017ce Trybuna\u0142 nie dzia\u0142a\u0142 dla polskiego spo\u0142ecze\u0144stwa i dla polskiego pa\u0144stwa\". || \"Jaka to w\u0105ska kasta wtedy akurat mia\u0142a interes w wydaniu okre\u015blonego wyroku? Jaki interes? Co to znaczy 'wtedy'\u00a0 w odniesieniu do systemowej reformy emerytalnej roz\u0142o\u017conej na wiele lat\" - pyta s\u0119dzia. || \"Czy Prezydent jest pewien, \u017ce cofni\u0119cie z jego inicjatywy reformy emerytalnej, czego niszcz\u0105ce skutki stan\u0105 si\u0119 niechybnie widoczne za kilkana\u015bcie, albo za kilkadziesi\u0105t lat jest korzystne dla polskiego spo\u0142ecze\u0144stwa i dla polskiego pa\u0144stwa? A mo\u017ce to sk\u0142adanie przez niego obietnic przedwyborczych by\u0142o w interesie w\u0105skiej kasty?\" - dodaje.", "autor": "ads/adso", "source": "tvn24.pl"},
{"id": "950533", "url": "https://www.tvn24.pl/wiadomosci-z-kraju,3/julia-przylebska-czlonkiem-komunistycznej-organizacji-polska-i-swiat,950533.html", "date": "2019-07-06", "time": "08:36:02", "title": "Przy\u0142\u0119bska i pytania o organizacj\u0119, kt\u00f3ra \"przygotowywa\u0142a m\u0142odych do dzia\u0142alno\u015bci w partii\"", "lead": "Czy Julia Przy\u0142\u0119bska w latach PRL-u nale\u017ca\u0142a do organizacji studenckiej wspieranej przez komunistyczne w\u0142adze? Onet dotar\u0142 do dokument\u00f3w, z kt\u00f3rych wynika, \u017ce by\u0142a cz\u0142onkiem Socjalistycznego Zwi\u0105zku Student\u00f3w Polskich. Prezes Trybuna\u0142u Konstytucyjnego o tym nie wspomina. W jej biografii mo\u017cna przeczyta\u0107 za to o Niezale\u017cnym Zrzeszeniu Student\u00f3w. Materia\u0142 magazynu \"Polska i \u015awiat\".", "text": "Czy Julia Przy\u0142\u0119bska w latach PRL-u nale\u017ca\u0142a do organizacji studenckiej wspieranej przez komunistyczne w\u0142adze? Onet dotar\u0142 do dokument\u00f3w, z kt\u00f3rych wynika, \u017ce by\u0142a cz\u0142onkiem Socjalistycznego Zwi\u0105zku Student\u00f3w Polskich. Prezes Trybuna\u0142u Konstytucyjnego o tym nie wspomina. W jej biografii mo\u017cna przeczyta\u0107 za to o Niezale\u017cnym Zrzeszeniu Student\u00f3w. Materia\u0142 magazynu \"Polska i \u015awiat\". || Wed\u0142ug dokument\u00f3w Instytutu Pami\u0119ci Narodowej, do kt\u00f3rych dotar\u0142 Onet, Julia Przy\u0142\u0119bska, wtedy jeszcze \u017bmudzi\u0144ska, jako studentka pierwszego roku studi\u00f3w prawa pozna\u0144skiego uniwersytetu zosta\u0142a cz\u0142onkiem Socjalistycznego Zwi\u0105zku Student\u00f3w Polskich w roku akademickim 1978/79. || Dzia\u0142a\u0142a w Radzie Wydzia\u0142owej tej organizacji. || - Niekt\u00f3rzy m\u00f3wi\u0105, \u017ce SZSP to by\u0142y w\u0142a\u015bciwie tylko akademiki, obozy, biwaki, ale to by\u0142a organizacja ideologiczna, kt\u00f3ra przygotowywa\u0142a m\u0142odych ludzi do dzia\u0142alno\u015bci w partii \u2013 wyja\u015bni\u0142 redaktor Andrzej Stankiewicz. || Dziennikarz Onetu wskazuje, \u017ce informacje na temat cz\u0142onkostwa Julii Przy\u0142\u0119bskiej znajduj\u0105 si\u0119 w dokumentach paszportowych, kt\u00f3re wype\u0142nia\u0142a przed wyjazdami zagranicznymi. - Ona za PRL-u regularnie je\u017adzi\u0142a do swojej ciotki, kt\u00f3ra na stale mieszka\u0142a w Berlinie Zachodnim \u2013 dodaje. || Dzia\u0142anie w PRL-owskich organizacjach na pewno pomaga\u0142o w zdobyciu paszportu, cho\u0107 trudno stwierdzi\u0107, czy tak by\u0142o w przypadku Julii Przy\u0142\u0119bskiej. Dokumenty na ten temat nic nie m\u00f3wi\u0105, podobnie jak sama zainteresowana. || Krzysztof Paszyk z Polskiego Stronnictwa Ludowego zwr\u00f3ci\u0142 uwag\u0119, \u017ce politycy Prawa i Sprawiedliwo\u015bci, kt\u00f3rzy uznaj\u0105 si\u0119 za jedyne \u015brodowisko, kt\u00f3re \"oczyszcza Polsk\u0119 od przesz\u0142o\u015bci PRL-u\", powinni by\u0107 w tych dzia\u0142aniach konsekwentni. || - Robienie z pani przewodnicz\u0105cej trybuna\u0142u na si\u0142\u0119 osoby zaanga\u017cowanej po stronie komunizmu uwa\u017cam za nie fair \u2013 ocenia tymczasem Ryszard Czarnecki z Prawa i Sprawiedliwo\u015bci. || Nie wiadomo, czy Julia Przy\u0142\u0119bska my\u015bla\u0142a o przysz\u0142o\u015bci w PZPR. Faktem jest jednak, \u017ce w swojej biografii na stronie internetowej Trybuna\u0142u Konstytucyjnego chwali si\u0119 przynale\u017cno\u015bci\u0105 do organizacji studenckiej, ale nie do SZSP a Niezale\u017cnego Zrzeszenia Student\u00f3w. || Pomi\u0119dzy tymi organizacjami istnia\u0142a bardzo wyra\u017ana r\u00f3\u017cnica. || Zdaniem Rafa\u0142a Grupi\u0144skiego z Platformy Obywatelskiej decyzja o przynale\u017cno\u015bci do organizacji studenckiej \"to by\u0142y konkretne wybory\". - To nie by\u0142y oboj\u0119tne wybory z punktu widzenia takich warto\u015bci jak wolno\u015b\u0107 i niepodleg\u0142o\u015b\u0107 pa\u0144stwa \u2013 dodaje. || O ile Socjalistyczny Zwi\u0105zek Student\u00f3w Polskich by\u0142 komunistyczn\u0105  m\u0142odzie\u017c\u00f3wk\u0105, tak Niezale\u017cne Zrzeszenie Student\u00f3w by\u0142o organizacj\u0105,  kt\u00f3ra powsta\u0142a na fali strajk\u00f3w wobec komunistycznego re\u017cimu. || Andrzej Zybertowicz, doradca prezydenta Andrzeja Dudy t\u0142umaczy, \u017ce  prezes TK wpisa\u0142a do biografii to \"z czego uwa\u017ca, \u017ce jest dumna, co by\u0142o  dla niej wa\u017cniejsze\". || Marcin Kierwi\u0144ski z PO uwa\u017ca, \u017ce to przejaw \"hipokryzji s\u0119dzi Przy\u0142\u0119bskiej i ca\u0142ego PiS-u\". || Premier Mateusz Morawiecki w lipcu 2018 roku t\u0142umaczy\u0142, \u017ce zmiany, kt\u00f3re przeprowadzano w S\u0105dzie Najwy\u017cszym to efekt walki PiS z postkomunizmem. R\u00f3wnie\u017c prezydent Andrzej Duda w pa\u017adzierniku 2018 roku zapewnia\u0142, \u017ce \"zale\u017cy mu na tym, by nast\u0105pi\u0142a przemiana pokoleniowa\" w sk\u0142adach orzekaj\u0105cych s\u0119dziow. || Ci, kt\u00f3rzy sami wiedz\u0105 sporo o komunistycznych m\u0142odzie\u017c\u00f3wkach, te\u017c s\u0105 zaskoczeni. \"My\u015bla\u0142em, \u017ce jestem wielk\u0105 mend\u0105, a okazuje si\u0119, \u017ce mo\u017cna by\u0107 wi\u0119ksz\u0105. Mo\u017cna z tak\u0105 przesz\u0142o\u015bci\u0105 zapisa\u0107 si\u0119 do PiS i awansowa\u0107. Ucz\u0119 si\u0119 ca\u0142e \u017cycie\" - napisa\u0142 na Twitterze W\u0142odzimierz Czarzasty, przewodnicz\u0105cy Sojuszu Lewicy Demokratycznej, kt\u00f3ry ma przesz\u0142o\u015b\u0107 w PZPR. || - Sam fakt, \u017ce kto\u015b \u017cy\u0142 i jako\u015b uk\u0142ada\u0142 sobie karier\u0119 zawodow\u0105, przy tym przyzwoicie si\u0119 zachowuj\u0105c (...), nie spos\u00f3b z g\u00f3ry kogo\u015b takiego skre\u015bla\u0107 \u2013 m\u00f3wi Marcin Hora\u0142a z PiS. || Julii Przy\u0142\u0119bskiej przed wyborami do Parlamentu Europejskiej kilka zda\u0144 po\u015bwi\u0119ci\u0142 sam prezes PiS, Jaros\u0142aw Kaczy\u0144ski. Stwierdzi\u0142 w\u00f3wczas, \u017ce prezes TK jest jego \"odkryciem towarzyskim ostatnich lat\".", "autor": "asty/adso", "source": "tvn24"},
{"id": "950636", "url": "https://www.tvn24.pl/wiadomosci-z-kraju,3/jaroslaw-kaczynski-musimy-odrzucic-ofensywe-zla-donald-tusk-cel-ambitny-tylko-kompetencje-nie-te,950636.html", "date": "2019-07-06", "time": "16:07:09", "title": "Tusk komentuje s\u0142owa Kaczy\u0144skiego: cel ambitny, tylko kompetencje nie te", "lead": "\"M\u00f3wi\u0105, \u017ce chc\u0105 'odrzuci\u0107 ofensyw\u0119 z\u0142a' i \u017ce b\u0119d\u0105 szerzy\u0107 dobro, cel ambitny, tylko kompetencje zupe\u0142nie nie te\" - napisa\u0142 w sobot\u0119 na Twitterze szef Rady Europejskiej i by\u0142y premier Donald Tusk. Skomentowa\u0142 w ten spos\u00f3b wypowied\u017a prezesa Prawa i Sprawiedliwo\u015bci Jaros\u0142awa Kaczy\u0144skiego, kt\u00f3ry podczas sobotniej konwencji partii m\u00f3wi\u0142 o odrzuceniu \"wielkiej ofensywy z\u0142a\". - Nie szukam z\u0142a w drugim cz\u0142owieku, tylko szukam dobra. To nas r\u00f3\u017cni od prezesa Kaczy\u0144skiego - oceni\u0142 prezes Polskiego Stronnictwa Ludowego W\u0142adys\u0142aw Kosiniak-Kamysz.", "text": "\"M\u00f3wi\u0105, \u017ce chc\u0105 'odrzuci\u0107 ofensyw\u0119 z\u0142a' i \u017ce b\u0119d\u0105 szerzy\u0107 dobro, cel ambitny, tylko kompetencje zupe\u0142nie nie te\" - napisa\u0142 w sobot\u0119 na Twitterze szef Rady Europejskiej i by\u0142y premier Donald Tusk. Skomentowa\u0142 w ten spos\u00f3b wypowied\u017a prezesa Prawa i Sprawiedliwo\u015bci Jaros\u0142awa Kaczy\u0144skiego, kt\u00f3ry podczas sobotniej konwencji partii m\u00f3wi\u0142 o odrzuceniu \"wielkiej ofensywy z\u0142a\". - Nie szukam z\u0142a w drugim cz\u0142owieku, tylko szukam dobra. To nas r\u00f3\u017cni od prezesa Kaczy\u0144skiego - oceni\u0142 prezes Polskiego Stronnictwa Ludowego W\u0142adys\u0142aw Kosiniak-Kamysz. || W Katowicach od pi\u0105tku trwa trzydniowa konwencja Prawa i Sprawiedliwo\u015bci oraz Zjednoczonej Prawicy pod has\u0142em \"My\u015bl\u0105c: Polska\". Jaros\u0142aw Kaczy\u0144ski w sobot\u0119 m\u00f3wi\u0142, \u017ce \"Polska musi pozosta\u0107 wysp\u0105 wolno\u015bci\". || - Jeste\u015bmy wysp\u0105 wolno\u015bci i dlatego jeste\u015bmy tak cenni dla wsp\u00f3\u0142czesnego \u015bwiata i musimy uczyni\u0107 wszystko, by to trwa\u0142o - oceni\u0142 prezes PiS. || Wskazywa\u0142, \u017ce \"alternatyw\u0105\u00a0jest czas przesz\u0142y, w kt\u00f3rym nic nie mo\u017cna  by\u0142o zrobi\u0107, wszystko by\u0142o niemo\u017cliwe\".  || . || Do tych s\u0142\u00f3w odni\u00f3s\u0142 si\u0119 na Twitterze szef Rady Europejskiej Donald Tusk. \"M\u00f3wi\u0105, \u017ce chc\u0105 'odrzuci\u0107 ofensyw\u0119 z\u0142a' i \u017ce b\u0119d\u0105 szerzy\u0107 dobro. Cel ambitny, tylko kompetencje zupe\u0142nie nie te\" - napisa\u0142 by\u0142y polski premier. || Prezes Polskiego Stronnictwa Ludowego W\u0142adys\u0142aw Kosiniak-Kamysz zosta\u0142 zapytany na sobotniej konferencji prasowej, czy bierze do siebie s\u0142owa Kaczy\u0144skiego. - Ja stoj\u0119 w\u015br\u00f3d ludzi dobrej woli i ludzi dobrej woli w Polsce jest wi\u0119cej. Znakomita wi\u0119kszo\u015b\u0107 to s\u0105 dobrzy, przyzwoici ludzie w naszym kraju. Znakomita, znakomita wi\u0119kszo\u015b\u0107 i z nimi wsp\u00f3\u0142pracujemy - o\u015bwiadczy\u0142. || - Nie szukam z\u0142a w drugim cz\u0142owieku, tylko szukam dobra. To nas r\u00f3\u017cni od prezesa Kaczy\u0144skiego wida\u0107. Jak m\u00f3wi\u0142, \"dobrze, \u017ce ta r\u00f3\u017cnica jest zaznaczona na samym pocz\u0105tku\". - B\u0119dziemy wsp\u00f3\u0142pracowa\u0107 ze wszystkimi lud\u017ami dobrej woli, a to jest znakomita wi\u0119kszo\u015b\u0107 naszych rodak\u00f3w. Je\u017celi kto\u015b szuka z\u0142ych ludzi, to niech idzie swoj\u0105 drog\u0105 - doda\u0142 Kosiniak-Kamysz.", "autor": "akr/kwoj", "source": "PAP"},
{"id": "950644", "url": "https://www.tvn24.pl/wiadomosci-z-kraju,3/joachim-brudzinski-o-listach-wyborczych-sa-na-biurku-jaroslawa-kaczynskiego,950644.html", "date": "2019-07-06", "time": "16:20:57", "title": "Brudzi\u0144ski: listy wyborcze s\u0105 ju\u017c na biurku prezesa Kaczy\u0144skiego", "lead": "Mam nadziej\u0119, \u017ce w najbli\u017cszym czasie w\u0142adze statutowe ostatecznie zatwierdz\u0105 listy wyborcze - m\u00f3wi\u0142 w sobot\u0119 w Katowicach szef sztabu wyborczego PiS, europose\u0142 Joachim Brudzi\u0144ski. Przekaza\u0142, \u017ce s\u0105 ju\u017c na biurku prezesa PiS Jaros\u0142awa Kaczy\u0144skiego.", "text": "Mam nadziej\u0119, \u017ce w najbli\u017cszym czasie w\u0142adze statutowe ostatecznie zatwierdz\u0105 listy wyborcze - m\u00f3wi\u0142 w sobot\u0119 w Katowicach szef sztabu wyborczego PiS, europose\u0142 Joachim Brudzi\u0144ski. Przekaza\u0142, \u017ce s\u0105 ju\u017c na biurku prezesa PiS Jaros\u0142awa Kaczy\u0144skiego. || Podczas drugiego dnia konwencji programowej PiS i Zjednoczonej Prawicy Joachim Brudzi\u0144ski w rozmowie z dziennikarzami zosta\u0142 zapytany, kiedy zostan\u0105 zaprezentowane listy kandydat\u00f3w tej formacji na jesienne wybory parlamentarne. || - Uwa\u017cam, \u017ce im szybciej, tym lepiej \u2013 m\u00f3wi\u0142 szef sztabu wyborczego. Doda\u0142, \u017ce w mijaj\u0105cym tygodniu odby\u0142o si\u0119 posiedzenie Komitetu Wykonawczego PiS, kt\u00f3rego jednym z temat\u00f3w by\u0142 w\u0142a\u015bnie listy wyborcze. || - Te listy ju\u017c s\u0105 na biurku pana prezesa (PiS Jaros\u0142awa Kaczy\u0144skiego - red.). Mam nadziej\u0119, \u017ce w najbli\u017cszym czasie w\u0142adze statutowe ju\u017c ostatecznie te listy zatwierdz\u0105, po to, \u017ceby nasi kandydaci mogli zaj\u0105\u0107 si\u0119 tym, co jest istot\u0105 ka\u017cdej kampanii wyborczej, czyli kampani\u0105 wyborcz\u0105 r\u00f3wnie\u017c w tym odniesieniu indywidualnym \u2013 powiedzia\u0142 Brudzi\u0144ski. || Pytany, sk\u0105d wystartuje premier Mateusz Morawiecki, Brudzi\u0144ski odpar\u0142, \u017ce \"o tym, z kt\u00f3rych okr\u0119g\u00f3w nasi kandydaci b\u0119d\u0105 otwiera\u0107 listy, b\u0119dziemy decydowa\u0107 w gronie \u015bcis\u0142ego kierownictwa, czyli w gronie Komitetu Politycznego\". || Dopytywany, czy kt\u00f3ry\u015b z europos\u0142\u00f3w PiS planuje start w jesiennych wyborach stwierdzi\u0142, \u017ce by\u0142oby to \"bardzo nie w porz\u0105dku wobec wyborc\u00f3w\". - Nie przewidujemy \u017ceby ktokolwiek z nas, europos\u0142\u00f3w, kt\u00f3rzy dopiero co uzyskali mandaty, mia\u0142 robi\u0107 z wyborc\u00f3w wariat\u00f3w \u2013 powiedzia\u0142 Brudzi\u0144ski. || Szef sztabu PiS pytany by\u0142 te\u017c o to, kiedy zostanie zaprezentowany gotowy program na wybory parlamentarne. - On w tej chwili si\u0119 wykuwa. To te\u017c nas r\u00f3\u017cni od naszych oponent\u00f3w, kt\u00f3rzy dzisiaj rozjechali si\u0119 po Polsce i pogardliwie na\u015bmiewaj\u0105 si\u0119 z mieszka\u0144c\u00f3w mniejszych miast tylko i wy\u0142\u0105cznie dlatego, \u017ce ci g\u0142osuj\u0105 na PiS. Ma\u0142o tego, jeszcze si\u0119 tym chwal\u0105 na portalach spo\u0142eczno\u015bciowych, uwa\u017caj\u0105c to za niezwykle dowcipne i wyrafinowane, a tak naprawd\u0119 ten pe\u0142en pogardy rechot, kt\u00f3ry mo\u017cna zaobserwowa\u0107 na filmikach zamieszczanych przez naszych konkurent\u00f3w politycznych, tym nas r\u00f3\u017cni \u2013 odpar\u0142 b. szef MSWiA. || - S\u0105dz\u0119, \u017ce gotowy program poka\u017cemy opinii publicznej jeszcze przed wrze\u015bniem \u2013 zapowiedzia\u0142 Brudzi\u0144ski. || W Katowicach od pi\u0105tku trwa trzydniowa konwencja Prawa i Sprawiedliwo\u015bci oraz Zjednoczonej Prawicy \"My\u015bl\u0105c: Polska\", podczas kt\u00f3rej zaplanowano kilkana\u015bcie sesji plenarnych oraz kilkadziesi\u0105t paneli eksperckich. Konwencja ma zar\u00f3wno podsumowa\u0107 dotychczasowe dzia\u0142ania rz\u0105du, jak i wypracowa\u0107 podstawy do stworzenia programu wyborczego partii.", "autor": "js//rzw//kwoj", "source": "PAP"},
{"id": "950590", "url": "https://www.tvn24.pl/poznan,43/na-naczepie-wiozl-domek-holenderski,950590.html", "date": "2019-07-06", "time": "11:47:00", "title": "Z domkiem po ekspres\u00f3wce. Jecha\u0142 z Holandii, zatrzymali go kilometr przed celem", "lead": "Domek holenderski na drodze ekspresowej S5? To nie fatamorgana, tylko nietypowy transport, na kt\u00f3ry zdecydowa\u0142 si\u0119 jeden z przewo\u017anik\u00f3w. Za swoj\u0105 pomys\u0142owo\u015b\u0107 i brak zezwole\u0144 s\u0142ono zap\u0142aci.", "text": "Domek holenderski na drodze ekspresowej S5? To nie fatamorgana, tylko nietypowy transport, na kt\u00f3ry zdecydowa\u0142 si\u0119 jeden z przewo\u017anik\u00f3w. Za swoj\u0105 pomys\u0142owo\u015b\u0107 i brak zezwole\u0144 s\u0142ono zap\u0142aci. || Pod koniec czerwca inspektorzy transportu drogowego z Leszna (woj. wielkopolskie) zatrzymali do kontroli kierowc\u0119, kt\u00f3ry przewozi\u0142 na naczepie domek holenderski. || Tak du\u017cy \u0142adunek na drodze ekspresowej S5 od razu zwr\u00f3ci\u0142 uwag\u0119 funkcjonariuszy. Najpierw przyjrzeli si\u0119 \u0142adunkowi, potem dokumentom. Okaza\u0142o si\u0119, \u017ce jest kilka zastrze\u017ce\u0144. || - Przewo\u017cony \u0142adunek by\u0142 za szeroki i  przekroczy\u0142 dozwolony wymiar 3,6 metra. Inspektorzy ustalili, \u017ce  przejazd po drodze ekspresowej wymaga\u0142 w tym wypadku zezwolenia  kategorii VI oraz asysty dw\u00f3ch pilot\u00f3w - poinformowa\u0142 w komunikacie rzecznik Wojew\u00f3dzkiego Inspektoratu Transportu Drogowego w Poznaniu. || Kierowca posiada\u0142 wymagane  zezwolenia, ale tylko na przejazd drogami Holandii i Niemiec. || W zwi\u0105zku z tym wszcz\u0119to post\u0119powanie administracyjne, a przewo\u017anikowi grozi 8 tysi\u0119cy z\u0142otych kary. Kontrol\u0119 przeprowadzono zaledwie kilometr od miejsca, do kt\u00f3rego wieziono domek.", "autor": "aa", "source": "TVN24 Pozna\u0144"},
{"id": "950604", "url": "https://www.tvn24.pl/wiadomosci-z-kraju,3/jaroslaw-kaczynski-na-konwencji-pis-musimy-odrzucic-wielka-ofensywe-zla,950604.html", "date": "2019-07-06", "time": "12:37:03", "title": "Kaczy\u0144ski: musimy odrzuci\u0107 wielk\u0105\u00a0ofensyw\u0119 z\u0142a", "lead": "Dobra zmiana musi by\u0107 kontynuowana. Musi trwa\u0107 dobry czas Polski i Polak\u00f3w - m\u00f3wi\u0142 prezes Prawa i Sprawiedliwo\u015bci Jaros\u0142aw Kaczy\u0144ski na konwencji partii w Katowicach. Stwierdzi\u0142 te\u017c, \u017ce alternatyw\u0105\u00a0dla rz\u0105d\u00f3w PiS jest \"czas przesz\u0142y, w kt\u00f3rym nic nie mo\u017cna by\u0142o zrobi\u0107, wszystko by\u0142o niemo\u017cliwe\". - Ale czas przesz\u0142y na sw\u00f3j spos\u00f3b wzbogacony o to wszystko, co ostatnio us\u0142yszeli\u015bmy i zobaczyli\u015bmy. O t\u0119 wielk\u0105 ofensyw\u0119 z\u0142a. Musimy t\u0119 ofensyw\u0119 odrzuci\u0107 - podkre\u015bli\u0142.", "text": "Dobra zmiana musi by\u0107 kontynuowana. Musi trwa\u0107 dobry czas Polski i Polak\u00f3w - m\u00f3wi\u0142 prezes Prawa i Sprawiedliwo\u015bci Jaros\u0142aw Kaczy\u0144ski na konwencji partii w Katowicach. Stwierdzi\u0142 te\u017c, \u017ce alternatyw\u0105\u00a0dla rz\u0105d\u00f3w PiS jest \"czas przesz\u0142y, w kt\u00f3rym nic nie mo\u017cna by\u0142o zrobi\u0107, wszystko by\u0142o niemo\u017cliwe\". - Ale czas przesz\u0142y na sw\u00f3j spos\u00f3b wzbogacony o to wszystko, co ostatnio us\u0142yszeli\u015bmy i zobaczyli\u015bmy. O t\u0119 wielk\u0105 ofensyw\u0119 z\u0142a. Musimy t\u0119 ofensyw\u0119 odrzuci\u0107 - podkre\u015bli\u0142. || Kaczy\u0144ski m\u00f3wi\u0142 w sobot\u0119 w Katowicach, \u017ce dzisiaj jest \"znakomity punkt startu dla naszej pracy\". - Nie mo\u017cemy uczyni\u0107\u00a0niczego, co by spowodowa\u0142o, \u017ce ten wielki dorobek zostanie zmarnowany, \u017ce stracimy to, co uzyskali\u015bmy - podkre\u015bla\u0142. || - Zaczynamy z dobrego punktu. Teraz od nas zale\u017cy, czy b\u0119dziemy mogli i\u015b\u0107 dalej skutecznie. Po to, \u017ceby i\u015b\u0107 dalej potrzebujemy nowego programu. Programu kontynuacji. Ale tam gdzie trzeba, tak\u017ce zmiany - powiedzia\u0142 prezes PiS. || Jak m\u00f3wi\u0142, potrzeba programu, \"kt\u00f3ry b\u0119dzie skierowany do wszystkich Polak\u00f3w, programu stabilizacji i spokoju, programu, kt\u00f3ry b\u0119dzie zapewnia\u0142 nam rozw\u00f3j i b\u0119dzie zapewnia\u0142 nam sprawiedliwy podzia\u0142 owoc\u00f3w tego rozwoju\". - Musimy przedstawi\u0107 program. To trudne zadanie, ale realizowalne. Mo\u017cna uczyni\u0107 nasz\u0105 ojczyzn\u0119\u00a0lepsz\u0105 ni\u017c dzi\u015b. Dobra zmiana musi by\u0107 kontynuowana. Musi trwa\u0107 dobry czas Polski i Polak\u00f3w - m\u00f3wi\u0142 Kaczy\u0144ski. || Podkre\u015bli\u0142, \u017ce przed Zjednoczon\u0105 Prawic\u0105 stoj\u0105 bardzo wa\u017cne wyzwania odnosz\u0105ce si\u0119 do r\u00f3\u017cnych sfer \u017cycia publicznego, spo\u0142ecznego i gospodarczego. - Powiem o tym, co w moim prze\u015bwiadczeniu jest najwa\u017cniejsze: to jest wyzwanie odnosz\u0105ce si\u0119 do wielkiego, bardzo szeroko rozumianego programu spo\u0142ecznego i to jest wyzwanie odnosz\u0105ce si\u0119 do polityki wzrostu - powiedzia\u0142 Kaczy\u0144ski. || Wyrazi\u0142 wiar\u0119, \u017ce wszyscy uczestnicy kongresu przyjmuj\u0105 za\u0142o\u017cenie, i\u017c \"nie mo\u017cemy niczego uroni\u0107 z tego, co zosta\u0142o ju\u017c przekazane spo\u0142ecze\u0144stwu\". - Jednocze\u015bnie musimy szuka\u0107 wszystkich zasob\u00f3w wzrostu, zasob\u00f3w w sferze organizacji \u017cycia publicznego, spo\u0142ecznego i gospodarczego, bo takie zasoby z ca\u0142\u0105 pewno\u015bci\u0105 istniej\u0105 - powiedzia\u0142 prezes PiS. || Stwierdzi\u0142, \u017ce Polska \"jest dzisiaj wysp\u0105 wolno\u015bci\" i musi ni\u0105 pozosta\u0107. - Jeste\u015bmy wysp\u0105 wolno\u015bci i dlatego jeste\u015bmy tak cenni dla dzisiejszego \u015bwiata. Musimy uczyni\u0107 wszystko, by to trwa\u0142o - podkre\u015bli\u0142. || Wskazywa\u0142, \u017ce \"alternatyw\u0105\u00a0jest czas przesz\u0142y, w kt\u00f3rym nic nie mo\u017cna by\u0142o zrobi\u0107, wszystko by\u0142o niemo\u017cliwe\". - Ale czas przesz\u0142y na sw\u00f3j spos\u00f3b wzbogacony o to wszystko, co ostatnio us\u0142yszeli\u015bmy i zobaczyli\u015bmy, o t\u0119 wielk\u0105 ofensyw\u0119\u00a0- u\u017cyj\u0119 tego okre\u015blenia, cho\u0107 wiem, \u017ce b\u0119dzie ono przedmiotem ataku - wielk\u0105 ofensyw\u0119 z\u0142a. Musimy t\u0119 ofensyw\u0119 odrzuci\u0107. Musimy wygra\u0107 - powiedzia\u0142 Kaczy\u0144ski. || - Takie zwyci\u0119stwa mo\u017ce odnosi\u0107 tylko Polska silna, Polska naprawd\u0119 \u017cyczliwa wobec swoich obywateli, Polska rozwi\u0105zuj\u0105ca ci\u0105gle istniej\u0105ce, cz\u0119sto nabrzmia\u0142e spo\u0142eczne problemy. Tak\u0105 chcemy budowa\u0107, tak\u0105 zbudujemy, a jedyna droga prowadzi przez nasze kolejne zwyci\u0119stwa i musimy g\u0142\u0119boko wierzy\u0107, \u017ce zwyci\u0119\u017cymy, ale te\u017c bardzo ci\u0119\u017cko dla tego zwyci\u0119stwa pracowa\u0107 - podkre\u015bli\u0142 prezes PiS. || W Katowicach od pi\u0105tku trwa trzydniowa konwencja Prawa i Sprawiedliwo\u015bci oraz Zjednoczonej Prawicy \"My\u015bl\u0105c: Polska\", podczas kt\u00f3rej zaplanowano kilkana\u015bcie sesji plenarnych oraz kilkadziesi\u0105t paneli eksperckich. Konwencja ma na celu zar\u00f3wno podsumowa\u0107 dotychczasowe dzia\u0142ania rz\u0105du, jak i wypracowa\u0107 podstawy do stworzenia programu wyborczego partii.", "autor": "ads/adso/kwoj", "source": "tvn24.pl, PAP"},
{"id": "950575", "url": "https://www.tvn24.pl/wiadomosci-ze-swiata,2/modelka-negzzia-uciekla-z-iranu-w-paryzu-ma-problemy-reaguje-minister,950575.html", "date": "2019-07-06", "time": "11:56:01", "title": "Z ok\u0142adek magazyn\u00f3w w Iranie na ulic\u0119 w Pary\u017cu. Minister reaguje w sprawie modelki", "lead": "W Iranie prawdopodobnie czeka\u0142o j\u0105 wi\u0119zienie i ch\u0142osta za p\u00f3\u0142nagie zdj\u0119cia. Uciekaj\u0105c przed w\u0142adzami w konserwatywnym Teheranie, trafi\u0142a na paryskie ulice. Po miesi\u0105cach tu\u0142aczki losem ira\u0144skiej modelki Negzzii zainteresowa\u0142y si\u0119 media, a szef francuskiego MSW zadeklarowa\u0142 pomoc w uregulowaniu jej statusu prawnego.", "text": "W Iranie prawdopodobnie czeka\u0142o j\u0105 wi\u0119zienie i ch\u0142osta za p\u00f3\u0142nagie zdj\u0119cia. Uciekaj\u0105c przed w\u0142adzami w konserwatywnym Teheranie, trafi\u0142a na paryskie ulice. Po miesi\u0105cach tu\u0142aczki losem ira\u0144skiej modelki Negzzii zainteresowa\u0142y si\u0119 media, a szef francuskiego MSW zadeklarowa\u0142 pomoc w uregulowaniu jej statusu prawnego. || Negzzia, kilka lat temu jedna z najpopularniejszych ira\u0144skich modelek, goszcz\u0105ca na ok\u0142adkach magazyn\u00f3w, uciek\u0142a z kraju w 2017 roku po tym, gdy ira\u0144skie w\u0142adze par\u0119 lat wcze\u015bniej rozpocz\u0119\u0142y walk\u0119 z bran\u017c\u0105 mody za \"szerzenie antyislamskiej kultury\". || Wspominaj\u0105c ten okres w wywiadzie dla telewizji France 24 zrealizowanym na pocz\u0105tku czerwca, Negzzia zwr\u00f3ci\u0142a uwag\u0119, \u017ce blisko 80 proc. fotograf\u00f3w i modelek z ro\u017cnych powod\u00f3w przesta\u0142o w Iranie pracowa\u0107. Niekt\u00f3rych w ostatnich latach zamykano w wi\u0119zieniu, innym zabraniano opuszczania kraju. || Ona sama zdecydowa\u0142a si\u0119 po latach \"bezpiecznych\" sesji fotograficznych na zdj\u0119cia m.in. w bieli\u017anie, kt\u00f3rych jednak nie pokazywa\u0142a publicznie. - Zawsze zastanawia\u0142o mnie, dlaczego kobiety w moim kraju musz\u0105 si\u0119 ba\u0107 i nie pokazywa\u0107 tego, \u017ce s\u0105 seksowne - m\u00f3wi w rozmowie France 24. || Uciekaj\u0105c przed represjami zwi\u0105zanymi z coraz trudniejszymi  perspektywami pracy w zawodzie, w 2017 roku 29-letnia w\u00f3wczas Negzzia znalaz\u0142a schronienie w Turcji, jednak - jak wspomina - chcia\u0142a tam  zatrzyma\u0107 si\u0119 jedynie na pewien czas, maj\u0105c nadziej\u0119, \u017ce sytuacja w  kraju si\u0119 nieco uspokoi i b\u0119dzie mog\u0142a wr\u00f3ci\u0107 do Iranu. W\u00f3wczas mia\u0142a  otrzyma\u0107 jednak informacje od znajomych, \u017ce jest \"na li\u015bcie w\u0142adz\". || Jak precyzuje izraelski \"Haarec\", kt\u00f3ry teraz r\u00f3wnie\u017c opisuje jej histori\u0119,  w r\u0119ce policji mia\u0142y trafi\u0107 jej p\u00f3\u0142nagie zdj\u0119cia. W\u0142adzom przekaza\u0142 je  zatrzymany przez Gwardi\u0119 Rewolucyjn\u0105 fotograf, z kt\u00f3rym modelka  pracowa\u0142a przy jednej z sesji. || Za \"nieprzyzwoite zdj\u0119cia\" Irance grozi\u0142a kara ch\u0142osty i wi\u0119zienia. || Od tamtego momentu w Turcji pozosta\u0142a jeszcze oko\u0142o roku. Stamt\u0105d kolejne kroki skierowa\u0142a do Pary\u017ca w nadziei, \u017ce w \u015bwiatowej stolicy mody \u0142atwo rozpocznie nowe \u017cycie. W listopadzie zesz\u0142ego roku, chwil\u0119 po przyje\u017adzie do Francji, Negzzia zacz\u0119\u0142a starania o zdobycie azylu politycznego. Biuro migracyjne rozpocz\u0119\u0142o procedur\u0119, jednak w czasie jej trwania kobieta bez potwierdzonego statusu nie mog\u0142a liczy\u0107 na podj\u0119cie pracy czy edukacj\u0119. || W wywiadzie udzielonym France 24, a tak\u017ce dziennikowi \"La Parisien\", modelka wspomina, \u017ce oszcz\u0119dno\u015bci pozwoli\u0142y jej pocz\u0105tkowo na sp\u0119dzenie kilku nocy w tanich motelach, jednak gdy pieni\u0105dze si\u0119 sko\u0144czy\u0142y, w\u0142a\u015bciwie trafi\u0142a na ulic\u0119. || - W ci\u0105gu dnia siedzia\u0142am w ciep\u0142ych kawiarniach. Chcia\u0142am z\u0142apa\u0107 troch\u0119 ciep\u0142a przed mro\u017anymi nocami - m\u00f3wi\u0142a, t\u0142umacz\u0105c, \u017ce niekt\u00f3rzy ludzie bardzo jej pomagali. || W rozmowie z francuskimi mediami wspomina, \u017ce spotka\u0142a si\u0119 z agresj\u0105 i pr\u00f3bami wykorzystania. - Pewnego dnia \"znajomi\" przedstawili mnie m\u0119\u017cczy\u017anie, kt\u00f3ry wed\u0142ug nich mia\u0142 mi pom\u00f3c - m\u00f3wi\u0142a. - Jeden szybko sta\u0142 si\u0119 agresywny i odnosi\u0142 si\u0119 do mnie niegrzecznie. M\u00f3wi\u0142, \u017ce mo\u017ce mnie zatrudni\u0107 jako striptizerk\u0119. Gdy om\u00f3wi\u0142am, oburzy\u0142 si\u0119. Rzuci\u0142, \u017ce nawet nie zdaj\u0119 sobie sprawy, \u017ce nie licz\u0119 si\u0119 bardziej ni\u017c niewolnik i splun\u0105\u0142 mi w twarz - doda\u0142a. || Cytowana przez \"Le Parisien\" m\u00f3wi, \u017ce pewnego dnia sprzeda\u0142a swoj\u0105 torebk\u0119 ze wszystkim, co w niej mia\u0142a za \"10 euro, \u017ceby mie\u0107 co je\u015b\u0107\". || Gdy spraw\u0105 Iranki zaj\u0119\u0142y si\u0119 media nad Sekwan\u0105, kobiecie uda\u0142o si\u0119 znale\u017a\u0107 tymczasowe zakwaterowanie w centrum pomocy dla os\u00f3b ubiegaj\u0105cych si\u0119 o azyl. || W\u0142adze s\u0105 w trakcie rozpatrywania jej sprawy. Jak pisze \"Haarec\", szef francuskiego MSW Christophe Castaner przekaza\u0142, \u017ce odpowiednie s\u0142u\u017cby skontaktowa\u0142y si\u0119 ju\u017c z kobiet\u0105. || - Chc\u0119 kontynuowa\u0107 prac\u0119. Chc\u0119 kontynuowa\u0107 walk\u0119 o moje prawa - deklaruje Negzzia.", "autor": "ft/adso/kwoj", "source": "Haarec, France 24, Le Parisien, Daily Mail"},
{"id": "950554", "url": "https://www.tvn24.pl/wiadomosci-z-kraju,3/jaroslaw-kaczynski-jak-przejmowal-nieruchomosci-za-sprawa-expressu-wieczornego,950554.html", "date": "2019-07-06", "time": "13:00:02", "title": "Jak Jaros\u0142aw Kaczy\u0144ski przejmowa\u0142 nieruchomo\u015bci za spraw\u0105 \"Expressu Wieczornego\"", "lead": "\"Polityka\" opisa\u0142a, jak Jaros\u0142aw Kaczy\u0144ski dzia\u0142a\u0142 w latach 90. na rzecz przej\u0119cia \"Expressu Wieczornego\", by uzyska\u0107 prawo do intratnej dzier\u017cawy wielkiego biurowca, a p\u00f3\u017aniej go przej\u0105\u0107 na w\u0142asno\u015b\u0107 na mocy ustawy uw\u0142aszczeniowej. W autobiografii prezes Prawa i Sprawiedliwo\u015bci twierdzi, \u017ce od Aleksandra Halla, ministra rz\u0105du Tadeusza Mazowieckiego otrzyma\u0142 propozycj\u0119: my bierzemy \"\u017bycie Warszawy\", a wy \"Express Wieczorny\". Hall m\u00f3wi tvn24.pl, \u017ce to nie mia\u0142o formy transakcji, a decyzje zapad\u0142y, gdy gabinetu Mazowieckiego ju\u017c nie by\u0142o.", "text": "\"Polityka\" opisa\u0142a, jak Jaros\u0142aw Kaczy\u0144ski dzia\u0142a\u0142 w latach 90. na rzecz przej\u0119cia \"Expressu Wieczornego\", by uzyska\u0107 prawo do intratnej dzier\u017cawy wielkiego biurowca, a p\u00f3\u017aniej go przej\u0105\u0107 na w\u0142asno\u015b\u0107 na mocy ustawy uw\u0142aszczeniowej. W autobiografii prezes Prawa i Sprawiedliwo\u015bci twierdzi, \u017ce od Aleksandra Halla, ministra rz\u0105du Tadeusza Mazowieckiego otrzyma\u0142 propozycj\u0119: my bierzemy \"\u017bycie Warszawy\", a wy \"Express Wieczorny\". Hall m\u00f3wi tvn24.pl, \u017ce to nie mia\u0142o formy transakcji, a decyzje zapad\u0142y, gdy gabinetu Mazowieckiego ju\u017c nie by\u0142o. || Tygodnik na podstawie akt z archiwum S\u0105du Rejonowego Warszawa-\u015ar\u00f3dmie\u015bcie odtwarza, jak Kaczy\u0144ski, jako wsp\u00f3\u0142tw\u00f3rca i przedstawiciel Fundacji Prasowej Solidarno\u015b\u0107, mia\u0142 dzia\u0142a\u0107 na rzecz przej\u0119cia budynku przy Alejach Jerozolimskich i Nowogrodzkiej. Warunkiem dzier\u017cawy budynku od skarbu pa\u0144stwa za symboliczne pieni\u0105dze by\u0142o przej\u0119cie mieszcz\u0105cej si\u0119 przy Alejach Jerozolimskich redakcji \"Expressu Wieczornego\". || Wed\u0142ug tygodnika Fundacja Prasowa Solidarno\u015b\u0107 przej\u0119\u0142a \"Express Wieczorny\", mimo \u017ce by\u0142o wielu innych ch\u0119tnych na ten tytu\u0142, w tym sp\u00f3\u0142dzielnia za\u0142o\u017cona przez dziennikarzy gazety, co by\u0142o w czasach transformacji cz\u0119sto stosowan\u0105 metod\u0105 prywatyzowania tytu\u0142\u00f3w prasowych. Pom\u00f3g\u0142 jej w tym list polecaj\u0105cy napisany przez Lecha Wa\u0142\u0119s\u0119. || To list prezydenta - jak napisa\u0142a \"Polityka\" - przyczyni\u0142 si\u0119 do tego, \u017ce Komisja Likwidacyjna w styczniu 1991 roku zdecydowa\u0142a o przekazaniu \"Expressu Wieczornego\" fundacji. || Sam Jaros\u0142aw Kaczy\u0144ski dementowa\u0142 w tygodniku \"Sieci\", \u017ce maj\u0105tek \"zosta\u0142 przej\u0119ty w jaki\u015b dziwny spos\u00f3b, w oparciu o przywilej polityczny\". Wed\u0142ug szefa PiS do sprzeda\u017cy dosz\u0142o \"normaln\u0105 drog\u0105\". \"Po prostu og\u0142oszono ofert\u0119 sprzeda\u017cy i ka\u017cdy m\u00f3g\u0142 przyj\u015b\u0107, i zaproponowa\u0107 w\u0142asn\u0105 cen\u0119\" - t\u0142umaczy\u0142. || W autobiografii zatytu\u0142owanej \"Porozumienie przeciw monow\u0142adzy. Z dziej\u00f3w PC\"\u00a0 Kaczy\u0144ski napisa\u0142, \u017ce po rejestracji fundacji nie mia\u0142a ona \"\u015brodk\u00f3w pozwalaj\u0105cych na dzia\u0142ania\". || \"Szansa pojawi\u0142a si\u0119 z ca\u0142kiem niespodziewanej strony. Zadzwoni\u0142 do mnie Aleksander Hall i poprosi\u0142 o rozmow\u0119. Zaproponowa\u0142 nast\u0119puj\u0105cy uk\u0142ad: - my, dok\u0142adnie nie sprecyzowa\u0142 o kogo chodzi, ale rozumia\u0142em, \u017ce ma na my\u015bli \u015brodowisko, kt\u00f3remu patronowa\u0142 Tadeusz Mazowiecki - bierzemy '\u017bycie Warszawy', a wy - 'Express Wieczorny'\". || Inaczej w rozmowie z portalem tvn24.pl t\u0119 rozmow\u0119 wspomina Aleksander Hall, kt\u00f3ry podkre\u015bla, \u017ce w relacji Kaczy\u0144skiego prawd\u0105 jest jedynie to, i\u017c wspiera\u0142 dzia\u0142ania na rzecz przej\u0119cia przez \u015brodowisko Porozumienia Centrum (\u00f3wczesnej partii Kaczy\u0144skiego) tytu\u0142u \"Expressu Wieczornego\". || - Spotkali\u015bmy si\u0119 na pocz\u0105tku wrze\u015bnia 1990 roku w Jastrz\u0119biu. Doskonale zdawa\u0142em sobie spraw\u0119, \u017ce \u015brodowisko PC jest po drugiej stronie politycznego konfliktu mi\u0119dzy Mazowieckim a Wa\u0142\u0119s\u0105. Powiedzia\u0142em, \u017ce popieram ich dzia\u0142ania na rzecz przej\u0119cia tytu\u0142u \"Expressu Wieczornego\". To by\u0142a polityczna deklaracja \u2013 zaznaczy\u0142 Hall. || By\u0142y minister w rz\u0105dzie Mazowieckiego podkre\u015bli\u0142, \u017ce wbrew sugestiom Kaczy\u0144skiego \"nie by\u0142a to umowa co\u015b za co\u015b\" - ob\u00f3z Mazowieckiego \"\u017bycie Warszawy\", a PC \"Express Wieczorny\". || - To nie mia\u0142o formy takiej transakcji. Ta sprawa by\u0142a rozstrzygana w 1991 roku, gdy rz\u0105du Mazowieckiego nie by\u0142o, a moje decyzje nie mia\u0142y \u017c\u0105dnego znaczenia, bo byli\u015bmy w opozycji. Rz\u0105dzi\u0142 gabinet Jana Bieleckiego i ob\u00f3z wa\u0142\u0119sowski, kt\u00f3rego PC by\u0142o elementem - doda\u0142 Hall. || Kaczy\u0144ski w swojej ksi\u0105\u017cce przedstawi\u0142 to inaczej: \"Nie musia\u0142em si\u0119 d\u0142ugo zastanawia\u0107, by\u0142o jasne, \u017ce chodzi o to, by\u015bmy nie oprotestowali przej\u0119cia \"\u017bW\", a oferta by\u0142a kusz\u0105ca. (...) Przyj\u0105\u0142em z rado\u015bci\u0105 propozycj\u0119, ale gdy nieco p\u00f3\u017aniej - bo Hall mi nic o tym nie wspomina\u0142 \u2013 dowiedzia\u0142em si\u0119, \u017ce chodzi o sum\u0119 szesnastu miliard\u00f3w z\u0142otych, pomy\u015bla\u0142em, \u017ce to \u017cart. Nie mieli\u015bmy nawet szesnastu milion\u00f3w. Nie mieli\u015bmy nic\". || Prezes PiS przyzna\u0142, \u017ce jego koledzy byli od niego \"du\u017co sprawniejsi\" i \"zacz\u0119li r\u00f3\u017cne zabiegi\". \"Szukali i znale\u017ali rozwi\u0105zanie w krakowskim Banku Kredytowym (wed\u0142ug \"Polityki\" to by\u0142 Bank Przemys\u0142owo-Handlowy \u2013 red.) na zasadzie: oni bior\u0105 atrakcyjny lokal w budynku \"Expressu Wieczornego\" i p\u0142ac\u0105 za wynajem z g\u00f3ry. Kr\u00f3tko m\u00f3wi\u0105c, zdobyli\u015bmy pieni\u0105dze i nie by\u0142 to kredyt\" - wspomina\u0142 Kaczy\u0144ski. || Porozumienie Centrum wykorzysta\u0142o gazet\u0119 w kampanii wyborczej 1993. \"Polityka\" przytacza s\u0142owa Adama Bu\u0142y, redaktora naczelnego \"Expressu\", kt\u00f3ry zauwa\u017cy\u0142, \u017ce promowanie partii \"przynios\u0142o\" 40-procentowy spadek sprzeda\u017cy i by\u0142o pocz\u0105tkiem upadku tej gazety. || Ale cel g\u0142\u00f3wny zosta\u0142 osi\u0105gni\u0119ty. Fundacja Prasowa Solidarno\u015b\u0107 - jak podsumowa\u0142a \"Polityka\" - przej\u0119\u0142a na w\u0142asno\u015b\u0107 nieruchomo\u015bci pozosta\u0142e po \"Expresie Wieczornym\" dzi\u0119ki ustawie uw\u0142aszczeniowej stworzonej w Ministerstwie Budownictwa kierowanym w\u00f3wczas przez Adama Glapi\u0144skiego, polityka Porozumienia Centrum, dzi\u015b prezesa Narodowego Banku Polskiego. || \"Z umowy u\u017cytkowania wieczystego gruntu, kt\u00f3r\u0105 posiada \"Polityka\" wynika, \u017ce w 1994 roku urz\u0105d rejonowy reprezentuj\u0105cy Skarb Pa\u0144stwa odda\u0142 w trybie bezprzetargowym i nieodp\u0142atnie Fundacji Prasowej Solidarno\u015b\u0107 nieruchomo\u015bci przy Al. Jerozolimskich - dzi\u015b siedziba sp\u00f3\u0142ki Srebrna, i przy Nowogrodzkiej - dzi\u015b siedziba prezesa Kaczy\u0144skiego\" - czytamy w tygodniku.", "autor": "Grzegorz \u0141akomski", "source": "tvn24.pl"},
{"id": "950539", "url": "https://www.tvn24.pl/wiadomosci-ze-swiata,2/w-208-rocznice-proklamowania-niepodleglosci-wenezueli-rzadowa-demonstracja-sily,950539.html", "date": "2019-07-06", "time": "08:49:02", "title": "Kryzys w Wenezueli", "lead": "208 rocznica proklamowania niepodleg\u0142o\u015bci Wenezueli sta\u0142a si\u0119 dla rz\u0105du Nicolasa Maduro okazj\u0105 do demonstracji si\u0142y - wielkiej defilady wojskowej. Nicolas Maduro po raz drugi w tym tygodniu wezwa\u0142 do \"dialogu narodowego\". - Wszyscy musimy cz\u0119\u015bciowo ust\u0105pi\u0107. Musimy ust\u0105pi\u0107, aby doj\u015b\u0107 do porozumienia - powiedzia\u0142. Szef parlamentu Juan Guaido, uznany przez ponad 50 pa\u0144stw za tymczasowego prezydenta, przewodzi\u0142 marszowi opozycji.", "text": "208 rocznica proklamowania niepodleg\u0142o\u015bci Wenezueli sta\u0142a si\u0119 dla rz\u0105du Nicolasa Maduro okazj\u0105 do demonstracji si\u0142y - wielkiej defilady wojskowej. Nicolas Maduro po raz drugi w tym tygodniu wezwa\u0142 do \"dialogu narodowego\". - Wszyscy musimy cz\u0119\u015bciowo ust\u0105pi\u0107. Musimy ust\u0105pi\u0107, aby doj\u015b\u0107 do porozumienia - powiedzia\u0142. Szef parlamentu Juan Guaido, uznany przez ponad 50 pa\u0144stw za tymczasowego prezydenta, przewodzi\u0142 marszowi opozycji. || Po pi\u0105tkowym uroczystym posiedzeniu Narodowego Zgromadzenia Konstytucyjnego, sk\u0142adaj\u0105cego si\u0119 z cywilnych i wojskowych zwolennik\u00f3w rz\u0105du, odby\u0142a si\u0119 w Caracas dla uczczenia dnia niepodleg\u0142o\u015bci wielka defilada. || Mia\u0142a ona sta\u0107 si\u0119 demonstracj\u0105 lojalno\u015bci si\u0142 zbrojnych wobec Maduro i rz\u0105du. Wzi\u0119\u0142y w niej udzia\u0142 m.in. czo\u0142gi i oddzia\u0142y si\u0142 specjalnych w rynsztunku bojowym, podczas gdy nad miastem przelecia\u0142y wojskowe odrzutowce. || - W ten spos\u00f3b czcimy dzie\u0144, w kt\u00f3rym Wenezuela sta\u0142a si\u0119 na zawsze wolna od w\u0142adzy imperi\u00f3w - o\u015bwiadczy\u0142 Nicolas Maduro. || - Patrzymy w niebo, prosz\u0105c o pok\u00f3j - m\u00f3wi\u0142 Maduro w przem\u00f3wieniu wyg\u0142oszonym z trybuny. - Czynimy to podczas przemarszu wojsk, zwracaj\u0105c si\u0119 do Boga, podczas gdy nasze pociski s\u0105 na stanowiskach - doda\u0142. || Podczas defilady po\u0142\u0105czonej z przemarszem grup cywil\u00f3w, kt\u00f3rzy demonstrowali poparcie dla Maduro jako prezydenta kraju, og\u0142osi\u0142 on, \u017ce \"wyda\u0142 rozkazy w sprawie przeprowadzenia manewr\u00f3w wojskowych, kt\u00f3re odb\u0119d\u0105 si\u0119 24 lipca, dok\u0142adnie w dniu urodzin Simona Bolivara\" - wyzwoliciela, na kt\u00f3rego powo\u0142uj\u0105 si\u0119 przyw\u00f3dcy rewolucji wenezuelskiej. Jest to r\u00f3wnie\u017c \u015bwi\u0119to wenezuelskiej marynarki wojennej. || B\u0119d\u0105 to drugie wielkie manewry wenezuelskich si\u0142 zbrojnych w tym roku. Poprzednie, okre\u015blone przez Maduro jako \"najwa\u017cniejsze \u0107wiczenia wojskowe w Wenezueli\", odby\u0142y si\u0119 w dniach 10-15 lutego. || - Chcemy utrzyma\u0107 nasz\u0105 machin\u0119 wojenn\u0105 naoliwion\u0105, jako gwarancj\u0119, \u017ce Wenezuela b\u0119dzie sz\u0142a w pokoju swoim torem - o\u015bwiadczy\u0142 Maduro, zapowiadaj\u0105c \u0107wiczenia wojskowe. || Po raz drugi w tym tygodniu wezwa\u0142 do \"dialogu narodowego\". O\u015bwiadczy\u0142, \u017ce w przysz\u0142ym tygodniu \"b\u0119dzie mia\u0142 do zakomunikowania dobre wiadomo\u015bci\" dotycz\u0105ce rozm\u00f3w mi\u0119dzy rz\u0105dem a opozycj\u0105, kt\u00f3re tocz\u0105 si\u0119 w Norwegii. || Maduro powiedzia\u0142 te\u017c, \u017ce zwr\u00f3ci\u0142 si\u0119 do szefa swej delegacji przebywaj\u0105cej w Oslo, aby ustanowi\u0142 \"specjalny st\u00f3\u0142 dialogu dla osi\u0105gni\u0119cia pokoju\". || - Wszyscy musimy cz\u0119\u015bciowo ust\u0105pi\u0107. Musimy ust\u0105pi\u0107, aby doj\u015b\u0107 do porozumienia - doda\u0142. || Jak podkre\u015bla hiszpa\u0144ska agencja EFE, te stwierdzenia kontrastuj\u0105 z deklaracjami Juana Guaido, kt\u00f3ry m\u00f3wi\u0142 we wtorek: \"Je\u015bli b\u0119dzie nowa runda, je\u015bli okoliczno\u015bci b\u0119d\u0105 sprzyjaj\u0105ce i u\u0142atwi\u0105 po\u0142o\u017cenie kresu uzurpacji (w\u0142adzy), powiadomimy was o tym\". || EFE dodaje, \u017ce dost\u0119p przedstawicieli niezale\u017cnych medi\u00f3w do obserwowania defilady \"by\u0142 ograniczony\". || Tymczasem Juan Guaido, kt\u00f3ry rano wzywa\u0142 do \"wielkiej demonstracji\" w Caracas, poprowadzi\u0142 marsz kilku tysi\u0119cy zwolennik\u00f3w opozycji. || Poch\u00f3d uda\u0142 si\u0119 pod siedzib\u0119 Dyrekcji Generalnej Kontrwywiadu Wojskowego, gdzie w ubieg\u0142\u0105 sobot\u0119 zmar\u0142 - prawdopodobnie w nast\u0119pstwie tortur - przeciwnik rz\u0105du, kapitan Rafael Acosta Arevalo. || Zach\u0119caj\u0105c do masowego udzia\u0142u w protestach, Guaido powo\u0142a\u0142 si\u0119 na opublikowany w pi\u0105tek raport wysokiej komisarz ONZ ds. praw cz\u0142owieka, by\u0142ej prezydent Chile Michelle Bachelet z podr\u00f3\u017cy do Wenezueli, w kt\u00f3rym wymienia ona t\u0119 zbrodni\u0119 w\u015br\u00f3d innych przest\u0119pstw i nadu\u017cy\u0107 w\u0142adzy ze strony wenezuelskiego rz\u0105du. || Zanim nadeszli demonstranci, w pobli\u017cu pojawi\u0142y si\u0119 du\u017ce oddzia\u0142y policji. || Guaido ponowi\u0142 wezwanie do wenezuelskich si\u0142 zbrojnych, aby cofn\u0119\u0142y swe poparcie dla Maduro i nie wspiera\u0142y d\u0142u\u017cej w\u0142adzy, kt\u00f3ra \"gwa\u0142ci prawa cz\u0142owieka\". Ostrzeg\u0142, \u017ce w przeciwnym wypadku wojskowi \"ponios\u0105 konsekwencje\". || W przeddzie\u0144 uroczysto\u015bci z okazji 208 rocznicy niepodleg\u0142o\u015bci Wenezueli w\u0142adze zwolni\u0142y z wi\u0119zienia 22 opozycjonist\u00f3w, w\u015br\u00f3d nich chilijsko-wenezuelskiego dziennikarza Braulio Jatara oraz s\u0119dzi\u0119 Lourdes Afiuni. Braulio Jatar by\u0142 nominowany do kilku nagr\u00f3d mi\u0119dzynarodowych za obron\u0119 wolno\u015bci s\u0142owa. Przebywa\u0142 w wenezuelskim wi\u0119zieniu od 2016 roku. || O uwolnieniu 22 wenezuelskich opozycjonist\u00f3w poinformowa\u0142a w pi\u0105tek w Genewie Michelle Bachelet, kt\u00f3ra przedstawi\u0142a g\u0142\u0119boko krytyczne wobec rz\u0105du Maduro sprawozdanie ze swej misji w Wenezueli. Bachelet wyrazi\u0142a zadowolenie \"z gestu\" rz\u0105du Maduro wobec uwolnionych opozycjonist\u00f3w.", "autor": "asty", "source": "PAP"},
{"id": "950751", "url": "https://www.tvn24.pl/wiadomosci-ze-swiata,2/plantation-wybuch-gazu-w-centrum-handlowym-na-florydzie-sa-ranni,950751.html", "date": "2019-07-07", "time": "07:15:49", "title": "Wybuch w centrum handlowym. Co najmniej 23 osoby ranne", "lead": "Co najmniej 23 osoby zosta\u0142y ranne w wybuchu, do kt\u00f3rego dosz\u0142o w centrum handlowym w mie\u015bcie Plantation na Florydzie. Stan dw\u00f3ch rannych lekarze oceniaj\u0105 jako powa\u017cny.", "text": "Co najmniej 23 osoby zosta\u0142y ranne w wybuchu, do kt\u00f3rego dosz\u0142o w centrum handlowym w mie\u015bcie Plantation na Florydzie. Stan dw\u00f3ch rannych lekarze oceniaj\u0105 jako powa\u017cny. || Stra\u017c po\u017carna tu\u017c przed po\u0142udniem miejscowego czasu - przed godz. 18 w Polsce - poinformowa\u0142a na Twitterze, \u017ce w wybuchu gazu w centrum handlowym rannych zosta\u0142o \"wiele os\u00f3b\". || Wed\u0142ug ameryka\u0144skich medi\u00f3w, eksplozja zniszczy\u0142a restauracj\u0119 znajduj\u0105c\u0105 si\u0119 w centrum handlowym. Wybuch by\u0142 tak silny, \u017ce st\u0142uk\u0142o si\u0119 tak\u017ce kilka okien w pobliskiej si\u0142owni. || Zast\u0119pca komendanta miejscowej stra\u017cy po\u017carnej Joel Gordon przekaza\u0142, \u017ce stra\u017cacy dokonali dodatkowego przeszukania gruz\u00f3w centrum handlowego w poszukiwaniu ewentualnych kolejnych rannych, cho\u0107 jak doda\u0142, wierzy, \u017ce wszystkie osoby zosta\u0142y ju\u017c zlokalizowane. || Jak powiedzia\u0142, w\u015br\u00f3d rannych by\u0142o dziecko, ale jego obra\u017cenia nie s\u0105 powa\u017cne. || - Odczuwamy ulg\u0119, bo bior\u0105c pod uwag\u0119 skal\u0119 zniszcze\u0144 i to, w jaki spos\u00f3b odnale\u017ali\u015bmy rannych i gdzie ich odnale\u017ali\u015bmy, to ich obra\u017cenia nie s\u0105 tak powa\u017cne, jak mog\u0142yby by\u0107. Jeste\u015bmy bardzo wdzi\u0119czni losowi za to - powiedzia\u0142 Gordon. || Zast\u0119pca komendanta przekaza\u0142 tak\u017ce, \u017ce stra\u017cacy znale\u017ali p\u0119kni\u0119ty przew\u00f3d gazowy, ale nie potwierdzi\u0142, \u017ce to spowodowa\u0142o wybuch. || - Pocz\u0105tkowo my\u015bleli\u015bmy, \u017ce to by\u0142 grzmot, a potem poczuli\u015bmy, \u017ce budynek dr\u017cy i wszystko zacz\u0119\u0142o spada\u0107. Spojrza\u0142em na zewn\u0105trz i by\u0142o prawie tak, jakby ko\u0144czy\u0142 si\u0119 \u015bwiat - powiedzia\u0142 w rozmowie z CBS Alex Carver, kt\u00f3ry pracuje w delikatesach po drugiej stronie ulicy. || Stra\u017c po\u017carna z Plantation w nocy czasu polskiego poinformowa\u0142a na Twitterze, \u017ce w wyniku wybuchu ranne zosta\u0142y 23 osoby, 19 trafi\u0142o do szpitali, w tym jedno dziecko. Jak dodano, nie ma zagro\u017cenia \u017cycia. \u015aledztwo w sprawie przyczyn wybuchu trwa.", "autor": "mb/tr", "source": "CNN, CBS"},
{"id": "950538", "url": "https://www.tvn24.pl/wiadomosci-z-kraju,3/eva-mozes-kor-nie-zyje-byla-wiezniarka-auschwitz-miala-85-lat,950538.html", "date": "2019-07-06", "time": "09:19:00", "title": "Zmar\u0142a Eva Mozes Kor. Prze\u017cy\u0142a Auschwitz, by\u0142a ofiar\u0105 Josefa Mengele", "lead": "W wieku 85 lat w Krakowie zmar\u0142a w czwartek Eva Mozes Kor pisarka, wi\u0119\u017aniarka niemieckiego obozu Auschwitz nale\u017c\u0105ca do grupy dzieci przeznaczonych do pseudomedycznych bada\u0144 dr Josefa Mengele.", "text": "W wieku 85 lat w Krakowie zmar\u0142a w czwartek Eva Mozes Kor pisarka, wi\u0119\u017aniarka niemieckiego obozu Auschwitz nale\u017c\u0105ca do grupy dzieci przeznaczonych do pseudomedycznych bada\u0144 dr Josefa Mengele. || Informacj\u0119 potwierdzi\u0142 rzecznik ma\u0142opolskiej policji Sebastian Gle\u0144. || Eva Mozes Kor posiadaj\u0105ca ameryka\u0144skie obywatelstwo przyjecha\u0142a do Polski z synem. Odwiedzi\u0142a tak\u017ce by\u0142y niemiecki, nazistowski ob\u00f3z zag\u0142ady Auschwitz. || Podczas pobytu w krakowskim hotelu poczu\u0142a si\u0119 \u017ale i straci\u0142a przytomno\u015b\u0107. Syn i piel\u0119gniarka, podj\u0119li reanimacj\u0119, kt\u00f3r\u0105 bezskutecznie kontynuowa\u0142a tak\u017ce za\u0142oga pogotowia. || - Zgon nast\u0105pi\u0142 z przyczyn naturalnych, nie prowadzimy \u017cadnych czynno\u015bci w tej sprawie - powiedzia\u0142\u00a0 Sebastian Gle\u0144. || Eva Mozes urodzi\u0142a si\u0119 31 stycznia 1934 r. w miejscowo\u015bci Port w Rumunii. Jako dziesi\u0119ciolatka trafi\u0142a do Auschwitz razem ze swoj\u0105 siostr\u0105 Miriam. Jako bli\u017aniaczki zosta\u0142y wyselekcjonowane do grupy dzieci przeznaczonych do bada\u0144 przez dr. Josefa Mengele. Siostry prze\u017cy\u0142y ob\u00f3z, a po wojnie powr\u00f3ci\u0142y do Rumunii i zamieszka\u0142y z ciotk\u0105. Ich rodzice i dwie starsze siostry zgin\u0119\u0142y w Auschwitz. || W 1950 roku obie siostry wyemigrowa\u0142y do Izraela i mieszka\u0142y w Hajfie. Dziesi\u0119\u0107 lat p\u00f3\u017aniej Eva wysz\u0142a za m\u0105\u017c za Amerykanina Michaela Kora, z kt\u00f3rym wyemigrowa\u0142a do Stan\u00f3w Zjednoczonych. || W 1984 roku wsp\u00f3lnie z siostr\u0105 odnalaz\u0142a niekt\u00f3re \u017cyj\u0105ce ofiary eksperyment\u00f3w doktora Mengele i za\u0142o\u017cy\u0142a organizacj\u0119 CANDLES - Children of Auschwitz Nazi Deadly Lab Experiments Survivors, a w 1995 r. w stanie Indiana w miejscowo\u015bci Terre Haute otwarto CANDLES Holocaust Museum and Education Center. || Napisa\u0142a ksi\u0105\u017ck\u0119 \"Przetrwa\u0142am. \u017bycie ofiary Josefa Mengele\". Jej  \u017cycie by\u0142o tematem wielu film\u00f3w dokumentalnych, w tym \"Eva: A-7063\",  kt\u00f3ry powsta\u0142 w zesz\u0142ym roku. Towarzystwo Historyczne Indiany nada\u0142o jej  tytu\u0142 \" \u017byj\u0105cej legendy\". || Kor by\u0142 znana jako \"ma\u0142a kobieta ubrana na niebiesko\", kt\u00f3ra \u2013 jak  napisano po jej \u015bmierci na stronie internetowej dziennika \"The Indianapolis Star\" -  \"opowiada\u0142a innym swoj\u0105 histori\u0119, aby nikt nie musia\u0142 cierpie\u0107 tak, jak  ona\". || Muzeum CANDLE b\u0119dzie zamkni\u0119te do wtorku 9 lipca, by  upami\u0119tni\u0107 Ev\u0119 Kor. W o\u015bwiadczeniu wydanym przez muzeum napisano, \u017ce  przes\u0142anie jej \u017cycia jest oczywiste: \"Mo\u017cemy przezwyci\u0119\u017cy\u0107 trudno\u015bci i  tragedie. Przebaczenie mo\u017ce nam pom\u00f3c w uzdrowieniu. I ka\u017cdy ma moc i  jest odpowiedzialny za to, by uczyni\u0107 ten \u015bwiat lepszym miejscem\".", "autor": "asty/adso", "source": "PAP"},
{"id": "950722", "url": "https://www.tvn24.pl/wiadomosci-z-kraju,3/mateusz-morawiecki-w-katowicach-o-fransie-timmermansie,950722.html", "date": "2019-07-06", "time": "21:54:43", "title": "Nowe rozdanie w Unii Europejskiej", "lead": "Do sprawy odrzucenia kandydatury Fransa Timmermansa na szefa Komisji Europejskiej wr\u00f3ci\u0142 w sobot\u0119 podczas konwencji PiS w Katowicach premier Mateusz Morawiecki. -  Mia\u0142 by\u0107 wybrany na g\u0142\u00f3wne stanowisko w Unii Europejskiej pewien pan, kt\u00f3ry m\u00f3wi, \u017ce bardzo nas lubi, bardzo si\u0119 nami zajmuje, ale my ju\u017c nie chcemy, \u017ceby on si\u0119 nami tak za bardzo a\u017c interesowa\u0142 - powiedzia\u0142 szef polskiego rz\u0105du.", "text": "Do sprawy odrzucenia kandydatury Fransa Timmermansa na szefa Komisji Europejskiej wr\u00f3ci\u0142 w sobot\u0119 podczas konwencji PiS w Katowicach premier Mateusz Morawiecki. -  Mia\u0142 by\u0107 wybrany na g\u0142\u00f3wne stanowisko w Unii Europejskiej pewien pan, kt\u00f3ry m\u00f3wi, \u017ce bardzo nas lubi, bardzo si\u0119 nami zajmuje, ale my ju\u017c nie chcemy, \u017ceby on si\u0119 nami tak za bardzo a\u017c interesowa\u0142 - powiedzia\u0142 szef polskiego rz\u0105du. || Szefowie pa\u0144stw i rz\u0105d\u00f3w kraj\u00f3w Unii Europejskiej podczas posiedzenia Rady Europejskiej we wtorek uzgodnili kandydat\u00f3w na najwa\u017cniejsze stanowiska unijne, m.in. na szefa Komisji Europejskiej. Kandydatk\u0105 zosta\u0142a niemiecka minister obrony Ursula von der Leyen. Kandydatura Fransa Timmermansa (obecnie wiceszefa KE ds. praworz\u0105dno\u015bci) zosta\u0142a odrzucona. || Do tej sprawy nawi\u0105za\u0142 w sobot\u0119 podczas trzydniowej konwencji PiS premier Mateusz Morawiecki. || - Na styku z Uni\u0105 Europejsk\u0105 bywa r\u00f3\u017cnie. Jak pa\u0144stwo doskonale wiecie, ostatnio mieli\u015bmy troszeczk\u0119 spor\u00f3w z nimi. Mia\u0142 by\u0107 wybrany na g\u0142\u00f3wne stanowisko w Unii Europejskiej pewien pan. Pewien pan, kt\u00f3ry m\u00f3wi, \u017ce bardzo nas lubi, bardzo si\u0119 nami zajmuje, interesuje od paru lat. Ale my ju\u017c nie chcemy, \u017ceby on si\u0119 nami tak za bardzo a\u017c interesowa\u0142 - powiedzia\u0142 szef polskiego rz\u0105du. || - Mamy swoj\u0105 drog\u0119 naprawy pa\u0144stwa. T\u0142umaczymy im, na czym ona polega i nie mo\u017cemy zgodzi\u0107 si\u0119 na to, \u017ceby najwa\u017cniejsze stanowisko w Unii Europejskiej piastowa\u0142a osoba, kt\u00f3ra nas ci\u0105gle poucza, karci i po prostu obra\u017ca. Na to nie ma naszej zgody - podkre\u015bli\u0142. || Zgodnie z decyzj\u0105 szef\u00f3w pa\u0144stw i rz\u0105d\u00f3w kraj\u00f3w UE premier Belgii Charles Michel zosta\u0142 wybrany na przewodnicz\u0105cego Rady Europejskiej. Poza tym Rada Europejska nominuje Francuzk\u0119 Christine Lagarde na szefow\u0105 Europejskiego Banku Centralnego, a Hiszpana Josepa Borrella na szefa dyplomacji UE.", "autor": "js/", "source": "TVN24, PAP"},
{"id": "950746", "url": "https://www.tvn24.pl/wiadomosci-z-kraju,3/miejska-gorka-zarzut-zabojstwa-dziecka-dla-30-latki,950746.html", "date": "2019-07-07", "time": "07:16:14", "title": "\"W szafie znaleziono zw\u0142oki noworodka\". 30-latka us\u0142ysza\u0142a zarzut zab\u00f3jstwa", "lead": "30-letnia mieszkanka Miejskiej G\u00f3rki w wojew\u00f3dztwie wielkopolskim us\u0142ysza\u0142a zarzut zab\u00f3jstwa dziecka - poinformowa\u0142 rzecznik prasowy Prokuratury Okr\u0119gowej w Poznaniu Micha\u0142 Sm\u0119tkowski. Zw\u0142oki noworodka policja odnalaz\u0142a ukryte w szafie.", "text": "30-letnia mieszkanka Miejskiej G\u00f3rki w wojew\u00f3dztwie wielkopolskim us\u0142ysza\u0142a zarzut zab\u00f3jstwa dziecka - poinformowa\u0142 rzecznik prasowy Prokuratury Okr\u0119gowej w Poznaniu Micha\u0142 Sm\u0119tkowski. Zw\u0142oki noworodka policja odnalaz\u0142a ukryte w szafie. || Jak poinformowa\u0142 prokurator, 2 lipca do szpitala w Rawiczu zosta\u0142a przywieziona 30-letnia mieszkanka Miejskiej G\u00f3rki w Wielkopolsce. || - Lekarze stwierdzili, \u017ce kobieta niedawno urodzi\u0142a dziecko. Zawiadomiono policj\u0119. Funkcjonariusze udali si\u0119 do miejsca zamieszkania tej kobiety i tam w szafie znaleziono zw\u0142oki noworodka p\u0142ci m\u0119skiej - poda\u0142 Sm\u0119tkowski. || Prokurator zaznaczy\u0142, \u017ce \"przeprowadzona sekcja zw\u0142ok noworodka wykaza\u0142a, \u017ce dziecko urodzi\u0142o si\u0119 \u017cywe; \u017cy\u0142o co najmniej kilkana\u015bcie minut. Dziecko mia\u0142o obra\u017cenia g\u0142owy, kt\u00f3re spowodowa\u0142y jego \u015bmier\u0107\" - podkre\u015bli\u0142. || Sm\u0119tkowski poinformowa\u0142 w sobot\u0119, \u017ce 30-latce zosta\u0142y ju\u017c przedstawione zarzuty. Jak m\u00f3wi\u0142 prokurator, \"kobieta w pi\u0105tek po po\u0142udniu opu\u015bci\u0142a szpital i zaraz po tym zosta\u0142a zatrzymana. Wczoraj wieczorem zosta\u0142 jej przedstawiony zarzut zab\u00f3jstwa\". || 30-letnia kobieta na wniosek prokuratury zosta\u0142a tymczasowo aresztowana na trzy miesi\u0105ce.", "autor": "mb/tr", "source": "PAP"},
{"id": "950766", "url": "https://www.tvn24.pl/wiadomosci-z-kraju,3/brzeg-autokar-zjechal-do-rowu-na-a4-15-osob-poszkodowanych,950766.html", "date": "2019-07-07", "time": "08:15:00", "title": "Autokar w rowie na A4, wielu poszkodowanych. \"Kierowca powiedzia\u0142, \u017ce zasn\u0105\u0142\"", "lead": "Autokar na ukrai\u0144skich numerach rejestracyjnych zjecha\u0142 z A4 na wysoko\u015bci Jankowic Wielkich (Opolskie) i wjecha\u0142 do g\u0142\u0119bokiego rowu. Po przyje\u017adzie na miejsce policji kierowca przyzna\u0142, \u017ce przysn\u0105\u0142 i obudzi\u0142 si\u0119 dopiero podczas zderzenia z ziemi\u0105. Do szpitali przewieziono 11 os\u00f3b. Ich obra\u017cenia nie s\u0105 powa\u017cne.", "text": "Autokar na ukrai\u0144skich numerach rejestracyjnych zjecha\u0142 z A4 na wysoko\u015bci Jankowic Wielkich (Opolskie) i wjecha\u0142 do g\u0142\u0119bokiego rowu. Po przyje\u017adzie na miejsce policji kierowca przyzna\u0142, \u017ce przysn\u0105\u0142 i obudzi\u0142 si\u0119 dopiero podczas zderzenia z ziemi\u0105. Do szpitali przewieziono 11 os\u00f3b. Ich obra\u017cenia nie s\u0105 powa\u017cne. || Pierwsz\u0105 informacj\u0119 oraz nagranie otrzymali\u015bmy na Kontakt 24. || Do zdarzenia dosz\u0142o przed godzin\u0105 6 na 198 kilometrze autostrady A4, na pasie w kierunku Wroc\u0142awia. || - Autokar na ukrai\u0144skich numerach rejestracyjnych zjecha\u0142 do  g\u0142\u0119bokiego rowu i uderzy\u0142 w nasyp ziemi. Po przyje\u017adzie na miejsce policji 50-letni kierowca przyzna\u0142,  \u017ce zasn\u0105\u0142 podczas jazdy i obudzi\u0142 si\u0119 dopiero w rowie, podczas zderzenia  autobusu z ziemi\u0105 - poinformowa\u0142 aspirant sztabowy Krzysztof Barabasz,  oficer dy\u017curny z Komendy Powiatowej Policji w Brzegu. || Kierowca by\u0142 trze\u017awy. Autokarem podr\u00f3\u017cowa\u0142o 37 obywateli Ukrainy - 35 pasa\u017cer\u00f3w i dw\u00f3ch kierowc\u00f3w. || Pocz\u0105tkowo s\u0142u\u017cby podawa\u0142y informacj\u0119, \u017ce poszkodowanych zosta\u0142o 15  os\u00f3b. P\u00f3\u017aniej poinformowano, \u017ce do szpitali przewieziono 11, w  tym 7 i 11-letnie dzieci. Trafili oni do plac\u00f3wek w Nysie, Opolu i  Brzegu. Ich \u017cyciu nic nie zagra\u017ca. || - Dwie z poszkodowanych os\u00f3b zabra\u0142y  \u015bmig\u0142owce Lotniczego Pogotowia Ratunkowego - m\u00f3wi\u0142a w rozmowie z TVN24  m\u0142odsza aspirant Patrycja Kaszuba z policji w Brzegu. || Po godzinie 12 oficer prasowa doda\u0142a, \u017ce pi\u0119\u0107 os\u00f3b opu\u015bci\u0142o ju\u017c szpitale. || Na miejsce zdarzenia zosta\u0142  wys\u0142any gimbus, by przetransportowa\u0107 obywateli Ukrainy do szko\u0142y w  Olszance, sk\u0105d w dalsz\u0105 podr\u00f3\u017c zabierze ich autokar zast\u0119pczy.", "autor": "mws//ank", "source": "Kontakt 24"},
{"id": "950535", "url": "https://www.tvn24.pl/wiadomosci-ze-swiata,2/ukraina-micheil-saakaszwili-bedzie-kandydowal-w-wyborach,950535.html", "date": "2019-07-06", "time": "10:05:02", "title": "Saakaszwili wraca do gry na Ukrainie", "lead": "Micheil Saakaszwili odzyska\u0142 ukrai\u0144skie obywatelstwo i razem ze swoim ugrupowaniem pr\u00f3buje si\u0142 w przedterminowych wyborach. By\u0142y prezydent Gruzji ma ma\u0142o czasu na kampani\u0119 i przekonanie do siebie wyborc\u00f3w. Materia\u0142 magazynu \"Polska i \u015awiat\".", "text": "Micheil Saakaszwili odzyska\u0142 ukrai\u0144skie obywatelstwo i razem ze swoim ugrupowaniem pr\u00f3buje si\u0142 w przedterminowych wyborach. By\u0142y prezydent Gruzji ma ma\u0142o czasu na kampani\u0119 i przekonanie do siebie wyborc\u00f3w. Materia\u0142 magazynu \"Polska i \u015awiat\". || Micheil Saakaszwili, by\u0142y prezydent Gruzji, zn\u00f3w startuje w wyborach. Lecz tym razem na Ukrainie. - Moi przyjaciele \u2013 zwraca si\u0119 w najnowszym spocie wyborczym. - Wszyscy, kt\u00f3rzy Was okradali, nigdzie nie odeszli. Oni nie powinni siedzie\u0107 tam, gdzie siedz\u0105, w swoich gabinetach. Oni powinni by\u0107 tutaj \u2013 twierdzi wskazuj\u0105c na wi\u0119zienn\u0105 cel\u0119. || W tym tygodniu partia Saakaszwilego, Ruch Nowych Si\u0142 zosta\u0142a dopuszczona do przedterminowych wybor\u00f3w parlamentarnych, kt\u00f3re odb\u0119d\u0105 si\u0119 w lipcu. || - Nam s\u0105 potrzebne wasze g\u0142osy i wasze wsparcie. G\u0142osujcie na Ruch Nowych Si\u0142, na antykorupcyjny Specnaz Saakaszwilego \u2013 zach\u0119ca Ukrai\u0144c\u00f3w by\u0142y prezydent Gruzji. || Saakaszwili przeszed\u0142 d\u0142ug\u0105 polityczn\u0105 drog\u0119. Ta nie by\u0142a ona us\u0142ana r\u00f3\u017cami. Cho\u0107 w\u0142a\u015bnie od r\u00f3\u017c si\u0119 zacz\u0119\u0142a. Wojciech G\u00f3recki z O\u015brodka Studi\u00f3w Wschodnich przypomnia\u0142, \u017ce pod koniec 2003 roku wraz z grup\u0105 zwolennik\u00f3w w bezkrwawy spos\u00f3b doprowadzi\u0142 do obalenia Eduarda Szewardnadze. - Odby\u0142a si\u0119 tak zwana rewolucja r\u00f3\u017c \u2013 podkre\u015bli\u0142. || Wystarczy\u0142y zaledwie dwie kadencje, by Saakaszwili z bohatera sta\u0142 si\u0119 wrogiem numer jeden. W Gruzji ci\u0105\u017c\u0105 na nim zarzuty u\u017cycia si\u0142y wobec pokojowych demonstrant\u00f3w, defraudacji oraz nadu\u017cywania w\u0142adzy. - Gdyby w tej chwili znalaz\u0142 si\u0119 w Gruzji, to natychmiast znalaz\u0142by si\u0119 najpierw w areszcie, a potem w wi\u0119zieniu \u2013 m\u00f3wi G\u00f3recki. || Saakaszwili po\u017cegna\u0142 si\u0119 z ojczyzn\u0105, ale nie sko\u0144czy\u0142 z polityk\u0105. W 2015 roku prezydent Petro Poroszenko nada\u0142 mu ukrai\u0144skie obywatelstwo oraz mianowa\u0142 gubernatorem obwodu odeskiego. Ta przyja\u017a\u0144 nie przetrwa\u0142a jednak pr\u00f3by czasu. || - Okaza\u0142o si\u0119, \u017ce realizuje swoje ambicje polityczne i staje si\u0119 zbyt niezale\u017cny. W ten spos\u00f3b zagrozi\u0142 Poroszence i jego strategii politycznej w tej cz\u0119\u015bci Ukrainy - powiedzia\u0142 politolog Nedim Useinow. || Petro Poroszenko odebra\u0142 Micheilowi Saakaszwilemu obywatelstwo.  Dopiero nowo wybrany prezydent, Wo\u0142odymir Ze\u0142e\u0144ski, zwr\u00f3ci\u0142 politykowi  ukrai\u0144ski paszport. I teraz by\u0142y prezydent Gruzji prowadzi kampani\u0119  wyborcz\u0105 w Kijowie. || Jego \u017cona Sandra Roelofs aktywnie uczestniczy w antyrz\u0105dowych  protestach w Tbilisi. - Ca\u0142y obecny parlament Gruzji powinien poda\u0107 si\u0119 do dymisji. Pope\u0142niaj\u0105 b\u0142\u0105d za b\u0142\u0119dem i nie chroni\u0105 Gruzji jako kraju \u2013 m\u00f3wi Roelofs, a Saakaszwili r\u00f3wnie\u017c komentuje sytuacj\u0119 polityczn\u0105 w kaukaskim kraju. || Pawe\u0142 Kowal z Instytutu Studi\u00f3w Politycznych PAN t\u0142umaczy, \u017ce \"ludzie nie wiedz\u0105 wtedy, czy jest politykiem gruzi\u0144skim, czy ukrai\u0144skim\". - On si\u0119 sam stawia w bardzo trudnej sytuacji \u2013 dodaje. Dlatego politolodzy nie wr\u00f3\u017c\u0105 mu sukcesu w Kijowie. || - Saakaszwili ma za ma\u0142o czasu, \u017ceby zbudowa\u0107 tak\u0105 trwa\u0142\u0105 i dobr\u0105 kampani\u0119 wyborcz\u0105 i wprowadzi\u0107 do parlamentu swoj\u0105 parti\u0119 \u2013 m\u00f3wi Nedim Useinow. || Ale nawet je\u015bli by\u0142y prezydent Gruzji poniesie kl\u0119sk\u0119 w ukrai\u0144skich wyborach, to zdaniem ekspert\u00f3w i tak jeszcze o nim us\u0142yszymy. || - Nie wiemy, czy to jest jego ostatnie s\u0142owo, przecie\u017c to jest m\u0142ody cz\u0142owiek, wi\u0119c mo\u017ce nie nale\u017cy stawia\u0107 tutaj kropki nad i. Mo\u017ce trzeba powiedzie\u0107: zobaczymy co b\u0119dzie dalej \u2013 ocenia Pawe\u0142 Kowal.", "autor": "asty/adso", "source": "tvn24"},
{"id": "950757", "url": "https://www.tvn24.pl/wiadomosci-z-kraju,3/wanda-warska-nie-zyje-wokalistka-jazzowa-miala-87-lat,950757.html", "date": "2019-07-07", "time": "07:27:51", "title": "Zmar\u0142a Wanda Warska", "lead": "Wanda Warska, piosenkarka, wokalistka jazzowa, zmar\u0142a w sobot\u0119 w Laskach pod Warszaw\u0105 po d\u0142ugotrwa\u0142ej walce z chorob\u0105. Mia\u0142a 87 lat.", "text": "Wanda Warska, piosenkarka, wokalistka jazzowa, zmar\u0142a w sobot\u0119 w Laskach pod Warszaw\u0105 po d\u0142ugotrwa\u0142ej walce z chorob\u0105. Mia\u0142a 87 lat. || O \u015bmierci artystki poinformowa\u0142 redaktor naczelny czasopisma \"Jazz Forum\" Pawe\u0142 Brodowski. || Przez d\u0142ugie lata Piwnica Artystyczna Wandy Warskiej i Andrzeja Kurylewicza na warszawskim Starym Mie\u015bcie by\u0142a jednym z najwa\u017cniejszych adres\u00f3w polskiego \u015brodowiska jazzowego. A w Piwnicy mo\u017cna by\u0142o us\u0142ysze\u0107 Warsk\u0105 - niezr\u00f3wnan\u0105 wykonawczyni\u0119 takich piosenek jak \"Werona\", \"Nikomu nie \u017cal pi\u0119knych kobiet\" czy \"Uroda\". || By\u0142a piosenkark\u0105, wokalistk\u0105 jazzow\u0105 i kompozytork\u0105, a tak\u017ce poetk\u0105 i malark\u0105 - mia\u0142a ponad 20 indywidualnych wystaw. || \"Warska jest prawdziw\u0105 artystk\u0105. Prosz\u0119 zwr\u00f3ci\u0107 uwag\u0119, jak staro\u015bwiecko  brzmi dzisiaj ten zwrot \u2013 prawdziwy artysta. Dzi\u015b si\u0119 tak nie m\u00f3wi, m\u00f3wi  si\u0119: aktor, pianista, re\u017cyser. Okre\u015blamy w ten spos\u00f3b profesj\u0119.  Zaw\u0119\u017camy i precyzujemy. Natomiast w s\u0142owie artysta nie zawsze kryje si\u0119  profesja. By\u0142o to okre\u015blenie predyspozycji psychicznych. Okre\u015blenie  powa\u017cne, wr\u0119cz patetyczne, a czasami \u017cartobliwe. Oznacza\u0142o tyle, co  marzyciel, fantasta. Wanda Warska \u015bpiewa, ale nie tylko \u015bpiewa\" - pisa\u0142a o Wandzie  Warskiej Agnieszka Osiecka. || Wanda Warska urodzi\u0142a si\u0119 28 kwietnia 1932 roku w Poznaniu. Uko\u0144czy\u0142a \u015aredni\u0105 Szko\u0142\u0119 Muzyczn\u0105 i Szko\u0142\u0119 Baletow\u0105 imienia Stanis\u0142awa Miszczyka w Poznaniu. Studiowa\u0142a na Wydziale Filozofii Uniwersytetu Warszawskiego. Od \u00f3smego roku \u017cycia uczy\u0142a si\u0119 gry na fortepianie, p\u00f3\u017aniej \u015bpiewu u Janiny Janowskiej-Kopczy\u0144skiej i Franciszka Delekty. || Od 1955 roku wsp\u00f3\u0142pracowa\u0142a z Andrzejem Kurylewiczem. Pierwszych nagra\u0144 dokona\u0142a z prowadzonym przez niego Sekstetem Organowym Polskiego Radia w Krakowie. Jako wokalistka jazzowa zadebiutowa\u0142a podczas V \u015awiatowego Festiwalu M\u0142odzie\u017cy i Student\u00f3w w Warszawie. Na I Mi\u0119dzynarodowym Festiwalu Jazzowym w Sopocie w 1956 roku wyst\u0105pi\u0142a z Kwintetem Andrzeja Kurylewicza. Rok p\u00f3\u017aniej \u015bpiewa\u0142a na tym festiwalu z zespo\u0142em Hot Club Melomani. Wsp\u00f3\u0142pracowa\u0142a tak\u017ce z zespo\u0142em Jazz Believers. || Warska komponowa\u0142a muzyk\u0119 do w\u0142asnych tekst\u00f3w i wierszy wielkich poet\u00f3w: Jana Kochanowskiego, Adama Mickiewicza i Konstantego Ga\u0142czy\u0144skiego. By\u0142a tak\u017ce autork\u0105 instrumentalnego \"Utworu na 10 kontrabas\u00f3w i g\u0142os\" oraz kompozytork\u0105 muzyki do filmu fabularnego \"Jezioro osobliwo\u015bci\" w re\u017cyserii Jana Batorego, serialu telewizyjnego \"Karino\", a tak\u017ce do film\u00f3w kr\u00f3tkometra\u017cowych. Nagrywa\u0142a r\u00f3wnie\u017c muzyk\u0119 do film\u00f3w: \"Poci\u0105g\", \"Pingwin\", \"Cyrograf dojrza\u0142o\u015bci\", \"Wszystko na sprzeda\u017c\". || Wanda Warska dokona\u0142a wielu nagra\u0144 dla archiwum Polskiego Radia i p\u0142ytowych w kraju, w Wielkiej Brytanii i we Francji. Jej artystyczny dorobek zosta\u0142 utrwalony na p\u0142ytach: \"Warska Niemen Kurylewicz\", \"Piosenki z Piwnicy Wandy Warskiej\", \"Kochanowski\", \"Wyspia\u0144ski\" oraz w dziesi\u0119ciop\u0142ytowym albumie \"Wanda Warska - Piosenki z Piwnicy 2004\". || Za prac\u0119 tw\u00f3rcz\u0105 uhonorowana Krzy\u017cami Zas\u0142ugi - Kawalerskim i Oficerskim oraz niemieckim Bundesverdienstkreuz I Klasse. W 1997 roku w uznaniu zas\u0142ug dla stolicy Rzeczypospolitej Polskiej uhonorowana zosta\u0142a Nagrod\u0105 Miasta Sto\u0142ecznego Warszawy. Bywa\u0142a okre\u015blana jako bezkompromisowa animatorka niezliczonych przedsi\u0119wzi\u0119\u0107 artystycznych i mecenas sztuki wysokiej. || W 2016 roku artystka uleg\u0142a udarowi.", "autor": "mb/tr", "source": "PAP"},
{"id": "950559", "url": "https://www.tvn24.pl/wiadomosci-ze-swiata,2/iran-sesja-maea-w-sprawie-wzbogacania-uranu-przez-teheran,950559.html", "date": "2019-07-06", "time": "09:26:03", "title": "\"Spo\u0142eczno\u015b\u0107 mi\u0119dzynarodowa musi poci\u0105gn\u0105\u0107 do odpowiedzialno\u015bci re\u017cim ira\u0144ski\"", "lead": "10 lipca odb\u0119dzie si\u0119 w Wiedniu nadzwyczajna sesja Rady Gubernator\u00f3w Mi\u0119dzynarodowej Agencji Energii Atomowej (MAEA) - potwierdzi\u0142o w pi\u0105tek biuro prasowe tej organizacji. Posiedzenie zosta\u0142o zwo\u0142ane na wniosek USA w zwi\u0105zku z decyzj\u0105 Iranu o ponownym wzbogacaniu uranu.", "text": "10 lipca odb\u0119dzie si\u0119 w Wiedniu nadzwyczajna sesja Rady Gubernator\u00f3w Mi\u0119dzynarodowej Agencji Energii Atomowej (MAEA) - potwierdzi\u0142o w pi\u0105tek biuro prasowe tej organizacji. Posiedzenie zosta\u0142o zwo\u0142ane na wniosek USA w zwi\u0105zku z decyzj\u0105 Iranu o ponownym wzbogacaniu uranu. || \"Spo\u0142eczno\u015b\u0107 mi\u0119dzynarodowa musi poci\u0105gn\u0105\u0107 do odpowiedzialno\u015bci re\u017cim ira\u0144ski\" - napisano w komunikacie prasowym ameryka\u0144skiej misji dyplomatycznej w Wiedniu, kt\u00f3ra z\u0142o\u017cy\u0142a wniosek o zwo\u0142anie nadzwyczajnej sesji. Dodano, \u017ce ostatnie wydarzenia, odnotowane przez MAEA, s\u0105 \"niepokoj\u0105ce\". || Misja dyplomatyczna Iranu w Wiedniu skrytykowa\u0142a \u017c\u0105danie USA i okre\u015bli\u0142a j\u0105 jako \"smutn\u0105 ironi\u0119\". Zdaniem Ira\u0144czyk\u00f3w Stany Zjednoczone s\u0105 \"pierwszymi, kt\u00f3rzy naruszaj\u0105\" umow\u0119 nuklearn\u0105, wycofuj\u0105c si\u0119 z niej rok temu. Zdanie to podzieli\u0142 rosyjski ambasador w Wiedniu Michai\u0142 Uljanow, kt\u00f3ry na Twitterze napisa\u0142, \u017ce \u015brodowa sesja \"nie jest odpowiednim miejscem do rozm\u00f3w nad ira\u0144skim przestrzeganiem umowy nuklearnej\". || W sobot\u0119 wysoki rang\u0105 doradca najwy\u017cszego ira\u0144skiego przyw\u00f3dcy duchowo-politycznego Ali Akbar Welajati, o\u015bwiadczy\u0142, \u017ce to \"Amerykanie bezpo\u015brednio, a Europejczycy po\u015brednio z\u0142amali porozumienie nuklearne\". || W nagraniu wideo Welajati ostrzeg\u0142 sygnatariuszy porozumienia nuklearnego, \u017ce Iran mo\u017ce \"ograniczy\u0107 swoje zobowi\u0105zania\" wynikaj\u0105ce z tej umowy. Podkre\u015bli\u0142 jednak, \u017ce je\u015bli USA i pa\u0144stwa europejskie \"powr\u00f3c\u0105 do przestrzegania swoich zobowi\u0105za\u0144, to my te\u017c to zrobimy\". || Doradca do spraw mi\u0119dzynarodowych ajatollaha Alego Chameneia stwierdzi\u0142 r\u00f3wnie\u017c, \u017ce Iran jest przygotowany do wzbogacania uranu powy\u017cej poziomu ustalonego w porozumieniu nuklearnym. Krok ten mia\u0142 zosta\u0107 \"zaakceptowany jednog\u0142o\u015bnie na ka\u017cdym szczeblu ira\u0144skiej w\u0142adzy\". || W poniedzia\u0142ek szef MSZ Iranu Mohammad D\u017cawad Zarif poinformowa\u0142, \u017ce ira\u0144skie zapasy nisko wzbogaconego uranu przekroczy\u0142y limit 300 kg ustalony w porozumieniu \u015bwiatowych mocarstw (USA, Rosja, Chiny, Wielka Brytania, Francja i Niemcy) z Iranem w sprawie jego programu nuklearnego. || Tego samego dnia MAEA potwierdzi\u0142a t\u0119 informacj\u0119, a w \u015brod\u0119 prezydent Iranu Hasan Rowhani og\u0142osi\u0142, \u017ce od niedzieli, 7 lipca, jego kraj b\u0119dzie zwi\u0119ksza\u0142 wzbogacanie uranu do takiego poziomu, jaki b\u0119dzie mu potrzebny. || Prezydent Donald Trump wycofa\u0142 USA w 2018 roku z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y te umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Iran i grozi takimi retorsjami wszystkim krajom i podmiotom, kt\u00f3re tych ogranicze\u0144 nie b\u0119d\u0105 respektowa\u0107.", "autor": "ft/adso", "source": "PAP"},
{"id": "950734", "url": "https://www.tvn24.pl/wiadomosci-z-kraju,3/bytom-wybuch-gazu-w-kamienicy-prezydent-miasta-oglosil-zalobe,950734.html", "date": "2019-07-06", "time": "22:43:00", "title": "\u017ba\u0142oba w Bytomiu. \"Po \u015bmierci mieszka\u0144c\u00f3w prezydent odwo\u0142a\u0142 wszystkie imprezy miejskie\"", "lead": "\"Po \u015bmierci mieszka\u0144c\u00f3w zniszczonej w wyniku wybuchu gazu kamienicy przy ulicy Katowickiej prezydent Bytomia og\u0142osi\u0142 \u017ca\u0142ob\u0119 i odwo\u0142a\u0142 6 i 7 lipca wszystkie imprezy miejskie\" - poda\u0142 w komunikacie w sobot\u0119 wieczorem Urz\u0105d Miasta Bytomia. Po zako\u0144czeniu przez stra\u017cak\u00f3w przeszukiwania miejsca wybuchu gazu w Bytomiu rozpocz\u0119\u0142y si\u0119 czynno\u015bci dochodzeniowo-\u015bledcze przy udziale policjant\u00f3w pod nadzorem prokuratury. - Jest za wcze\u015bnie, \u017ceby diagnozowa\u0107, jakie by\u0142y przyczyny - zastrzeg\u0142 m\u0142odszy inspektor Mariusz Krzystyniak, zast\u0119pca komendanta wojew\u00f3dzkiego policji w Katowicach.", "text": "\"Po \u015bmierci mieszka\u0144c\u00f3w zniszczonej w wyniku wybuchu gazu kamienicy przy ulicy Katowickiej prezydent Bytomia og\u0142osi\u0142 \u017ca\u0142ob\u0119 i odwo\u0142a\u0142 6 i 7 lipca wszystkie imprezy miejskie\" - poda\u0142 w komunikacie w sobot\u0119 wieczorem Urz\u0105d Miasta Bytomia. Po zako\u0144czeniu przez stra\u017cak\u00f3w przeszukiwania miejsca wybuchu gazu w Bytomiu rozpocz\u0119\u0142y si\u0119 czynno\u015bci dochodzeniowo-\u015bledcze przy udziale policjant\u00f3w pod nadzorem prokuratury. - Jest za wcze\u015bnie, \u017ceby diagnozowa\u0107, jakie by\u0142y przyczyny - zastrzeg\u0142 m\u0142odszy inspektor Mariusz Krzystyniak, zast\u0119pca komendanta wojew\u00f3dzkiego policji w Katowicach. || W sobot\u0119  || . Cztery osoby zosta\u0142y ranne. Z budynku ewakuowano 21 os\u00f3b. Pierwsze informacje i zdj\u0119cia z miejsca zdarzenia otrzymali\u015bmy na Kontakt 24. || \"Po \u015bmierci mieszka\u0144c\u00f3w zniszczonej w wyniku wybuchu gazu kamienicy przy ul. Katowickiej prezydent Bytomia og\u0142osi\u0142 \u017ca\u0142ob\u0119 i odwo\u0142a\u0142 6 i 7 lipca wszystkie imprezy miejskie. Prosimy o uszanowanie \u017ca\u0142oby\" \u2013 poda\u0142 w komunikacie w sobot\u0119 wieczorem Urz\u0105d Miasta Bytomia. || \"Rodzinie ofiar i rodzinom os\u00f3b poszkodowanych zapewniono pomoc psychologiczn\u0105. Na placu Klasztornym dla mieszka\u0144c\u00f3w zosta\u0142o zorganizowane wsparcie w szkole i w specjalnym busie. Dla wszystkich tych, kt\u00f3rzy nie b\u0119d\u0105 mogli wr\u00f3ci\u0107 do swoich mieszka\u0144, zosta\u0142y zapewnione miejsca noclegowe\" \u2013 przekaza\u0142 Urz\u0105d Miasta. || Urz\u0105d poinformowa\u0142 te\u017c, \u017ce prezydent Bytomia Mariusz Wo\u0142osz powo\u0142a\u0142 wraz ze s\u0142u\u017cbami miejskimi, policj\u0105 i stra\u017c\u0105 po\u017carn\u0105 sztab kryzysowy. Mieszka\u0144cy kamienicy i s\u0105siednich budynk\u00f3w mog\u0105 uzyska\u0107 informacje pod numerem telefonu Powiatowego Centrum Zarz\u0105dzania Kryzysowego:  || W sobot\u0119 wieczorem komendant wojew\u00f3dzki Pa\u0144stwowej Stra\u017cy Po\u017carnej nadbrygadier Jacek Kleszczewski poinformowa\u0142, \u017ce na miejscu zako\u0144czy\u0142 si\u0119 etap poszukiwawczy. - Zosta\u0142y przeszukane pomieszczenia, r\u00f3wnie\u017c to, w kt\u00f3rym dosz\u0142o do  wybuchu. Nie znale\u017ali\u015bmy tam \u017cadnych innych os\u00f3b, wi\u0119c bilans zamyka si\u0119  na trzech ofiarach \u015bmiertelnych - poinformowa\u0142.  || Kleszczewski przekaza\u0142, \u017ce zako\u0144czy\u0142y si\u0119 te\u017c prace polegaj\u0105ce na stabilizacji stropu pomieszczenia, gdzie dosz\u0142o do eksplozji. - My w asy\u015bcie policji bierzemy pojedyncze osoby, aby mog\u0142y zabra\u0107 swoje rzeczy - przekaza\u0142 nadbrygadier. || Kleszczewski by\u0142 pytany, czy do stra\u017cak\u00f3w w sobot\u0119 by\u0142y kierowane zg\u0142oszenia, \u017ce w okolicach kamienicy czu\u0107 wo\u0144 gazu. - My to sprawdzali\u015bmy, do nas nie wp\u0142yn\u0119\u0142y \u017cadne takie zg\u0142oszenia na przestrzeni trzech miesi\u0119cy. Mamy natomiast potwierdzenie od pana prezydenta, \u017ce w tym akurat obiekcie dwa tygodnie temu by\u0142a robiona inspekcja instalacji gazowej i przesz\u0142a pozytywnie - odpowiedzia\u0142. || Tak\u017ce rzecznik Polskiej Sp\u00f3\u0142ki Gazownictwa Artur Michniewicz zapewni\u0142, \u017ce \"nie mieli\u015bmy \u017cadnego zg\u0142oszenia z tej kamienicy, ani od lokator\u00f3w, ani od s\u0105siad\u00f3w, ani od nikogo w og\u00f3le z tego rejonu\". - Nikt nie sygnalizowa\u0142, \u017ce s\u0105 tam jakie\u015b nieprawid\u0142owo\u015bci. Nikt nie dzwoni\u0142 na pogotowie gazowe - przekaza\u0142. || Pytany o medialne doniesienia o zg\u0142aszaniu przez lokator\u00f3w 2 lipca tego roku ulatniaj\u0105cego si\u0119 gazu powiedzia\u0142, \u017ce \"to bardzo prosto sprawdzi\u0107\". - Ka\u017cde tego typu zg\u0142oszenie jest rejestrowane. Nie mamy absolutnie \u017cadnego zg\u0142oszenia i nie mieli\u015bmy w ci\u0105gu ostatnich kilku dni \u017cadnego zg\u0142oszenia o jakichkolwiek nieprawid\u0142owo\u015bciach - powiedzia\u0142 Michniewicz. || Rzecznik doda\u0142, \u017ce w okolicy odnotowano ostatnio jedno zg\u0142oszenie o ulatniaj\u0105cym si\u0119 gazie, ale dotyczy\u0142o ono miejsca oddalonego o kilkadziesi\u0105t metr\u00f3w od kamienicy, w kt\u00f3rej dosz\u0142o do wybuchu. - Zg\u0142oszenie dotyczy\u0142o wykopu, bo ta ulica jest w remoncie. (...) Oczywi\u015bcie pojechali\u015bmy natychmiast na miejsce i sprawdzili\u015bmy ca\u0142y teren. Nie stwierdzono tam \u017cadnego uchodzenia gazu - stwierdzi\u0142. || Doda\u0142, \u017ce 19 czerwca wzd\u0142u\u017c ca\u0142ej ulicy Katowickiej, gdzie znajduje si\u0119 kamienica, w kt\u00f3rej dosz\u0142o do wybuchu, sp\u00f3\u0142ka skontrolowa\u0142a sie\u0107 gazow\u0105. - Nie stwierdzono tam \u017cadnego uchodzenia gazu, \u017cadnych nieprawid\u0142owo\u015bci - powiedzia\u0142. || \u00a0 || - W niedziel\u0119 oko\u0142o godziny 10 mieszka\u0144cy kamienicy w Bytomiu w kt\u00f3rej dosz\u0142o do wybuchu gazu, otrzymaj\u0105 informacj\u0119 o stanie budynku - zapowiedzia\u0142 podczas konferencji prasowej wojewoda \u015bl\u0105ski Jaros\u0142aw Wieczorek. Doda\u0142, \u017ce zostan\u0105 oni wtedy poinformowani o harmonogramie prac naprawczych w kamienicy, \"kt\u00f3re umo\u017cliwi\u0105 im powr\u00f3t do gospodarstw domowych\".  || Wieczorek pytany o to, czy cz\u0119\u015b\u0107 mieszka\u0144 mo\u017ce nie nadawa\u0107 si\u0119 ju\u017c do zamieszkania, powiedzia\u0142, \u017ce b\u0119dzie tak \"do czasu wykonania pewnych czynno\u015bci zabezpieczaj\u0105cych\". - Trzeba naprawi\u0107 strop tam, gdzie dosz\u0142o do eksplozji, trzeba naprawi\u0107 \u015bciank\u0119 dzia\u0142ow\u0105, trzeba doprowadzi\u0107 do takiej konserwacji, aby nie zagra\u017ca\u0142o to lokatorom - wylicza\u0142.  || - Jest odci\u0119ty pr\u0105d, jest odci\u0119ty gaz, trudno m\u00f3wi\u0107 o warunkach do normalnego funkcjonowania. Brakuj\u0119 stolarki okiennej. Zarz\u0105dca podj\u0105\u0142 wszelkie czynno\u015bci, aby niezw\u0142ocznie podj\u0105\u0107 si\u0119 tego zadania, \u017ceby t\u0119 kamienic\u0119 jak najszybciej doprowadzi\u0107 do stanu u\u017cyteczno\u015bci, \u017ceby lokatorzy mogli wr\u00f3ci\u0107 jak najszybciej do swoich domostw - doda\u0142 wojewoda \u015bl\u0105ski. || Na miejscu wybuchu rozpocz\u0119\u0142y si\u0119 w sobot\u0119 wieczorem czynno\u015bci dochodzeniowo-\u015bledcze przy udziale policjant\u00f3w pod nadzorem prokuratury w sprawie wybuchu. - Wykonywane s\u0105 przy udziale bieg\u0142ego - poinformowa\u0142 m\u0142odszy inspektor Mariusz Krzystyniak, zast\u0119pca komendanta wojew\u00f3dzkiego Policji w Katowicach. || - Na chwil\u0119 obecn\u0105 jest za wcze\u015bnie, \u017ceby diagnozowa\u0107, jakie by\u0142y przyczyny tego zdarzenia. Ogl\u0119dziny b\u0119d\u0105 trwa\u0142y jaki\u015b czas. Musimy je przeprowadzi\u0107 skrupulatnie i rzetelnie, a\u017ceby precyzyjnie ustali\u0107, co by\u0142o przyczyn\u0105 wybuchu - wyja\u015bni\u0142. || Doda\u0142, \u017ce policja ustala \u015bwiadk\u00f3w zdarzenia. - Musimy porozmawia\u0107 z lokatorami tego budynku. Na dzie\u0144 dzisiejszy jest to utrudnione. Nie wszyscy s\u0105 w dobrej kondycji fizycznej. Z tymi osobami, z kt\u00f3rymi mo\u017cemy rozmawia\u0107 w tej chwili, trwaj\u0105 czynno\u015bci. Natomiast z tymi, kt\u00f3re nie najlepiej si\u0119 czuj\u0105, jeste\u015bmy um\u00f3wieni na dzie\u0144 jutrzejszy - powiedzia\u0142 Krzystyniak. || Rzeczniczka \u015bl\u0105skiej stra\u017cy po\u017carnej m\u0142odsza brygadier Aneta Go\u0142\u0119biowska przekaza\u0142a, \u017ce stra\u017cacy oraz policjanci przez noc b\u0119d\u0105 zabezpieczali miejsce wybuchu.\u00a0 Jak wyja\u015bni\u0142a, chodzi m.in. o zabezpieczenie miejsca pod k\u0105tem rozpocz\u0119tych ju\u017c czynno\u015bci policyjno-\u015bledczych.", "autor": "akr", "source": "PAP"},
{"id": "950755", "url": "https://www.tvn24.pl/ciekawostki-michalki,5/melania-trump-uwieczniona-w-rzezbie-ktora-odslonieto-w-slowenii,950755.html", "date": "2019-07-07", "time": "07:41:22", "title": "Pierwsza dama uwieczniona. \"Nie wygl\u0105da jak Melania\"", "lead": "Drewniana rze\u017aba pierwszej damy Melanii Trump zosta\u0142a ods\u0142oni\u0119ta w jej rodzimej S\u0142owenii. Nie wszyscy s\u0105 jednak zadowoleni z jako\u015bci wykonania figurki. - Nie wygl\u0105da jak Melania... to jest smerfetka - powiedzia\u0142 jeden z mieszka\u0144c\u00f3w.", "text": "Drewniana rze\u017aba pierwszej damy Melanii Trump zosta\u0142a ods\u0142oni\u0119ta w jej rodzimej S\u0142owenii. Nie wszyscy s\u0105 jednak zadowoleni z jako\u015bci wykonania figurki. - Nie wygl\u0105da jak Melania... to jest smerfetka - powiedzia\u0142 jeden z mieszka\u0144c\u00f3w. || Rze\u017aba stan\u0119\u0142a obok rzeki Sawy w miejscowo\u015bci Rozno, oko\u0142o 8 kilometr\u00f3w od rodzinnego miasta Melanii Trump - Sevnicy. || Figurka to pomys\u0142 ameryka\u0144skiego artysty Brada Downey'a, kt\u00f3ry zorganizowa\u0142 r\u00f3wnie\u017c w Lublanie wystaw\u0119 po\u015bwi\u0119con\u0105 pierwszej damie. Rze\u017aba nie zosta\u0142a jednak wykonana przez niego, a przez miejscowego artyst\u0119 Alesa Zupevca, kt\u00f3ry wykorzysta\u0142 do tego pi\u0142\u0119 \u0142a\u0144cuchow\u0105. || Pierwsza dama jest ubrana w jasnoniebieski p\u0142aszcz, kt\u00f3ry  mia\u0142a na  sobie podczas inauguracji prezydentury Donalda Trumpa. Na tym  podobie\u0144stwa si\u0119 ko\u0144cz\u0105, przynajmniej tak wynika z wypowiedzi  mieszka\u0144c\u00f3w, kt\u00f3rzy nie zostawiaj\u0105 suchej nitki na rze\u017abie. || - Nie wygl\u0105da jak Melania... to jest smerfetka - powiedzia\u0142 w rozmowie ze s\u0142owe\u0144sk\u0105 stacj\u0105 telewizyjn\u0105 Pop TV jeden z mieszka\u0144c\u00f3w. Zdaniem innego rozm\u00f3wcy, \"to ha\u0144ba\". || S\u0142owe\u0144skie media przypominaj\u0105, \u017ce podobne reakcje wywo\u0142ywa\u0142 ods\u0142oni\u0119ty przed dwoma laty  || ,  kt\u00f3ry stan\u0105\u0142 na lotnisku w portugalskim Funchal na Maderze. Popiersie  pi\u0142karza sta\u0142o si\u0119 inspiracj\u0105 dla wielu prze\u015bmiewczych mem\u00f3w. || Niemniej - ich zdaniem - pomnik z pewno\u015bci\u0105 stanie si\u0119 atrakcj\u0105 turystyczn\u0105. S\u0142owe\u0144skie media przypominaj\u0105 bowiem, \u017ce odk\u0105d Melania zosta\u0142a pierwsz\u0105 dam\u0105, to Sevnica odnotowa\u0142a wzrost liczby turyst\u00f3w. Potwierdzi\u0142 to Zdravko Remar, szef lokalnego biura turystycznego, wskazuj\u0105c, \u017ce ro\u015bnie liczba cudzoziemc\u00f3w, kt\u00f3rzy odwiedzaj\u0105 region. || Na turyst\u00f3w czekaj\u0105 zreszt\u0105 r\u00f3wnie\u017c specjalno\u015bci kulinarne nazwane imieniem pierwszej damy. W\u0142a\u015bciciele kawiarni i restauracji w Sevnicy nadali nazw\u0119 \"Melania\" r\u00f3\u017cnym deserom. W ofercie jest r\u00f3wnie\u017c ciasto \"Melania\", a nawet prezydencki burger. Ponadto na tamtejszym rynku funkcjonuje marka \"First Lady\" (Pierwsza Dama), kt\u00f3ra ma w swoim portfelu wina, czekoladow\u0105 herbat\u0119 oraz salami.", "autor": "mb/tr", "source": "ENEX"},
{"id": "950802", "url": "https://www.tvn24.pl/pomorze,42/zachodniopomorskie-skarb-z-v-wieku-archeolodzy-wykopali-pozlacane-zapinki,950802.html", "date": "2019-07-07", "time": "16:41:00", "title": "Skarb z V wieku. \"To unikat. Ostatni na Pomorzu zosta\u0142 znaleziony 115 lat temu\"", "lead": "Trzy srebrne, poz\u0142acane zapinki archeolodzy wydobyli w lesie w rejonie Bobolic (Zachodniopomorskie). - By\u0142a tam jama, dosy\u0107 p\u0142ytka, za ma\u0142a na gr\u00f3b szkieletowy. Nie znale\u017ali\u015bmy te\u017c \u017cadnych innych obiekt\u00f3w w s\u0105siedztwie. Pozostaje wi\u0119c jedna opcja. To by\u0142 skarb - m\u00f3wi archeolog Andrzej Kasprzak z Muzeum w Koszalinie. Dodaje, \u017ce to pierwsze takie znalezisko na Pomorzu od 1904 roku.", "text": "Trzy srebrne, poz\u0142acane zapinki archeolodzy wydobyli w lesie w rejonie Bobolic (Zachodniopomorskie). - By\u0142a tam jama, dosy\u0107 p\u0142ytka, za ma\u0142a na gr\u00f3b szkieletowy. Nie znale\u017ali\u015bmy te\u017c \u017cadnych innych obiekt\u00f3w w s\u0105siedztwie. Pozostaje wi\u0119c jedna opcja. To by\u0142 skarb - m\u00f3wi archeolog Andrzej Kasprzak z Muzeum w Koszalinie. Dodaje, \u017ce to pierwsze takie znalezisko na Pomorzu od 1904 roku. || Pierwsz\u0105 zapink\u0119 w styczniu tego roku znalaz\u0142 w lesie spacerowicz. Od razu zg\u0142osi\u0142 to do Muzeum w Koszalinie. Ze wzgl\u0119du na por\u0119 roku badania trzeba by\u0142o przesun\u0105\u0107. || Przez ten czas archeolodzy dostali pozwolenia od konserwatora i nadle\u015bnictwa. W kwietniu mogli zacz\u0105\u0107 poszukiwania. || - Okaza\u0142o si\u0119, \u017ce znale\u017ali\u015bmy dalsze cz\u0119\u015bci tych samych przedmiot\u00f3w. S\u0105 to trzy srebrne, poz\u0142acane zapinki\u00a0 - m\u00f3wi Kasprzak. || Jak dodaje, w ziemi znale\u017ali te\u017c\u00a0srebrn\u0105 spr\u0119\u017cyn\u0119 i dwa srebrne, poz\u0142acane guzy. Mog\u0105 to by\u0107 cz\u0119\u015bci od czwartej zapinki. || - Prawdopodobnie albo by\u0142a tam czwarta zapinka, kt\u00f3rej raczej by\u015bmy nie przegapili, albo m\u00f3g\u0142 j\u0105 kto\u015b wcze\u015bniej wyci\u0105gn\u0105\u0107, powiedzmy np. 100 lat temu. Jest tez inna opcja, \u017ce do tego depozytu zosta\u0142a w\u0142o\u017cona niekompletna zapinka. Sama spr\u0119\u017cyna, samo srebro by\u0142o cenne jako kruszec - domy\u015bla si\u0119 archeolog. || Jak zaznacza Kasprzak, znalezisko jest unikatowe, bo datowane na pierwsz\u0105 po\u0142ow\u0119 V wieku. || - Techniki wykonania s\u0105 dosy\u0107 ciekawe i to one nam datuj\u0105 na pierwsza po\u0142ow\u0119 V wieku, bli\u017cej nawet 450 roku. Ta technika to charakterystyczny ornament. M\u00f3wimy, na niego, \u017ce jest wycinany. I drugi ornament stempelkowy - t\u0142umaczy. || Dodaje, \u017ce zabytk\u00f3w z tego okresu jest niewiele || - To jest czas w\u0119dr\u00f3wek lud\u00f3w, takich zabytk\u00f3w z tego okresu mamy bardzo ma\u0142o. W tym okresie osadnictwo si\u0119 rozrzedzi\u0142o, co potwierdzaj\u0105 \u017ar\u00f3d\u0142a pisane, wi\u0119c ci\u0119\u017cko znale\u017a\u0107 takie przedmioty - m\u00f3wi archeolog. - To unikat, nie boj\u0119 si\u0119 tego s\u0142owa. || Jak m\u00f3wi dalej Kasprzak, takie zapinki s\u0142u\u017cy\u0142y do spinania szat. || - W grobach szkieletowych znajdowane s\u0105 najcz\u0119\u015bciej na wysoko\u015bci obojczyk\u00f3w i mostka, og\u00f3lnie m\u00f3wi\u0105c na piersiach. W okresie w\u0119dr\u00f3wek lud\u00f3w znane s\u0105 r\u00f3wnie\u017c groby, gdzie zapinki le\u017c\u0105 na wysoko\u015bci ud, a zatem spina\u0142y po\u0142y sukni. Na Pomorzu, je\u015bli takie zapinki s\u0105 znajdowane, to raczej w skarbach, a nie w grobach. No i tej klasy zapinki, nie nale\u017ca\u0142y do zwyk\u0142ego cz\u0142owieka. Takie przedmioty by\u0142y w\u0142asno\u015bci\u0105 osoby maj\u0119tnej, by\u0107 mo\u017ce przedstawiciela lokalnej elity - opowiada. || W badaniach wa\u017cne by\u0142o te\u017c ustalenie, co by\u0142o w miejscu znalezienia zapinek. Archeolodzy przeprowadzili tam profesjonalne badania wykopaliskowe. Pod warstw\u0105 ziemi znale\u017ali obiekt. || - By\u0142a to jama dosy\u0107 p\u0142ytka, pod\u0142u\u017cna. Za ma\u0142a na gr\u00f3b szkieletowy, z kolei groby cia\u0142opalne wygl\u0105daj\u0105 zupe\u0142nie inaczej. Nie znale\u017ali\u015bmy \u017cadnych innych obiekt\u00f3w w s\u0105siedztwie. Pozostaje tylko opcja, \u017ce to by\u0142 skarb, pojedynczy depozyt - m\u00f3wi Kasprzak. || Jak dodaje, takich skarb\u00f3w na Pomorzu jest kilka. || - Ostatni zosta\u0142 znaleziony w 1904 roku. Co ciekawe zosta\u0142 znaleziony bardzo blisko tego miejsca, bo w \u015awielinie, kt\u00f3re le\u017cy nieca\u0142e 20 kilometr\u00f3w od miejsca znalezienia naszych zapinek - opowiada. || Znalezisko by\u0142o pierwszy i ostatni raz prezentowane 22 czerwca. Teraz jest konserwowane. P\u00f3\u017aniej zapinki trafi\u0105 na ekspozycj\u0119 sta\u0142\u0105 w Muzeum w Koszalinie. || -\u00a0Na takie rzeczy wydzielimy specjalne miejsce - zapowiada Kasprzak.", "autor": "mak/r", "source": "tvn24"},
{"id": "950794", "url": "https://www.tvn24.pl/poznan,43/hiszpan-sprzata-poznan-zbieral-niedopalki-nad-warta,950794.html", "date": "2019-07-07", "time": "16:48:00", "title": "37 tysi\u0119cy niedopa\u0142k\u00f3w nad Wart\u0105", "lead": "Kilkana\u015bcie os\u00f3b w bia\u0142ych kombinezonach i r\u0119kawiczkach pojawi\u0142o si\u0119 nad Wart\u0105 w Poznaniu. Cel: zebra\u0107 jak najwi\u0119cej niedopa\u0142k\u00f3w. W p\u00f3\u0142torej godziny w ich pojemnikach wyl\u0105dowa\u0142o ponad 37 tysi\u0119cy sztuk, z kt\u00f3rych usypano \"g\u00f3r\u0119 wstydu\".", "text": "Kilkana\u015bcie os\u00f3b w bia\u0142ych kombinezonach i r\u0119kawiczkach pojawi\u0142o si\u0119 nad Wart\u0105 w Poznaniu. Cel: zebra\u0107 jak najwi\u0119cej niedopa\u0142k\u00f3w. W p\u00f3\u0142torej godziny w ich pojemnikach wyl\u0105dowa\u0142o ponad 37 tysi\u0119cy sztuk, z kt\u00f3rych usypano \"g\u00f3r\u0119 wstydu\". ||  Miquel Garau Ginard, Hiszpan, kt\u00f3ry zas\u0142yn\u0105\u0142 z tego, \u017ce codziennie rano sprz\u0105ta ulice Poznania, zn\u00f3w zaskakuje. || W sobot\u0119 wieczorem wraz z grup\u0105 kilkunastu os\u00f3b ubranych w bia\u0142e kombinezony i r\u0119kawiczki przez p\u00f3\u0142torej godziny sprz\u0105ta\u0142 okolice Mostu \u015aw. Rocha nad Wart\u0105. || -\u00a0 Gdziekolwiek si\u0119 jest, zawsze mo\u017cna zrobi\u0107 co\u015b dobrego dla planety. Niestety trudno przej\u015b\u0107 dziesi\u0119\u0107 metr\u00f3w i nie znale\u017a\u0107 jaki\u015b niedopa\u0142k\u00f3w po papierosach. Takiego papierosa trzymasz w ustach mo\u017ce pi\u0119\u0107 minut, ale pozosta\u0142o\u015bci po nim s\u0105 obecne w \u015brodowisku jeszcze ponad dziesi\u0119\u0107 lat. Papieros jest jak rak dla \u015brodowiska \u2013 t\u0142umaczy Miquel Garau Ginard. || Dlatego zaanga\u017cowa\u0142 si\u0119 w now\u0105 akcj\u0119 \"The mountain of Shame\" (G\u00f3ra wstydu \u2013 przyp. red.), kt\u00f3ra jest realizowana mi\u0119dzy innymi w Kolumbii, Argentynie i Meksyku. || Miquel przy wsparciu aktywist\u00f3w i cz\u0142onk\u00f3w Greenpeace'u przez p\u00f3\u0142torej godzin zebra\u0142 37\u00a0250 niedopa\u0142k\u00f3w. || - \u015awiat nie jest popielniczk\u0105, powinni\u015bmy walczy\u0107 oraz bra\u0107 odpowiedzialno\u015b\u0107 za nasze czyny i to, w jakim stanie zostawimy ten \u015bwiat dla przysz\u0142ych pokole\u0144\u00a0 - t\u0142umaczy jedna z uczestniczek akcji. || - To, co znajduje si\u0119 w glebie, trafia potem do wody i do naszego jedzenia. To jest obieg zamkni\u0119ty. Pami\u0119tajmy o tym \u2013 doda\u0142a dzia\u0142aczka Greenpeace'u. || Uczestnicy akcji zwr\u00f3cili te\u017c uwag\u0119 na to, \u017ce palacze mog\u0105 ze sob\u0105 nosi\u0107 popielniczki  || - Wystarczy mie\u0107 przy sobie metalowe pude\u0142eczko albo ma\u0142y szklany pojemnik, do kt\u00f3rego mo\u017cna wrzuci\u0107 niedopa\u0142ki. Nie sp\u0142onie, nie b\u0119dzie \u015bmierdzie\u0107, a potem mo\u017cna je wyrzuci\u0107 do w\u0142a\u015bciwego pojemnika \u2013 m\u00f3wi\u0142a Olga. || Miquel  Garau Ginard p\u00f3\u0142 roku temu przeprowadzi\u0142 si\u0119 do Poznania.   Wcze\u015bniej  mieszka\u0142 w Barcelonie i to tam rozpocz\u0105\u0142 swoj\u0105 akcj\u0119   sprz\u0105tania. W\u00f3wczas  do\u0142\u0105czy\u0142y do niego kolejne osoby z Europy, Meksyku i   Chile. Po  przeprowadzce postanowi\u0142 zach\u0119ci\u0107 poznaniak\u00f3w do sprz\u0105tania   swojego  otoczenia. || Miguel codziennie\u00a0bierze worki na \u015bmieci, zak\u0142ada r\u0119kawiczki i   sprz\u0105ta  \u015bmieci na ulicach Poznania. A gdy ju\u017c sko\u0144czy sprz\u0105tanie,   zostawia torb\u0119  lub kartk\u0119 z napisem \"is this yours?\" czyli \"czy to   twoje?\". || Dodatkowo\u00a0zdj\u0119cia zebranych \u015bmieci zamieszcza w mediach    spo\u0142eczno\u015bciowych. I zach\u0119ca innych, by robili to, co on - po\u015bwi\u0119cili    cho\u0107by 10 minut na posprz\u0105tanie \u015bmieci w mie\u015bcie. \"Chc\u0119 \u017cy\u0107 na czystej    planecie. Do\u0142\u0105cz do mnie!\" - pisze w postach. || A do jego akcji przy\u0142\u0105cza si\u0119 coraz wi\u0119cej os\u00f3b.", "autor": "aa/ml/r", "source": "TVN24 Pozna\u0144"},
{"id": "950758", "url": "https://www.tvn24.pl/wiadomosci-ze-swiata,2/emmanuel-macron-zaniepokojony-losem-porozumienia-nuklearnego-z-iranem,950758.html", "date": "2019-07-07", "time": "07:59:08", "title": "Macron \"g\u0142\u0119boko zaniepokojony\" losem porozumienia nuklearnego z Iranem", "lead": "Prezydent Francji Emmanuel Macron wyrazi\u0142 w rozmowie telefonicznej ze swym ira\u0144skim odpowiednikiem Hasanem Rowhanim \"g\u0142\u0119bokie zaniepokojenie\" losem porozumienia nuklearnego z Iranem. Zapowiedzia\u0142 tak\u017ce, \u017ce podejmie pr\u00f3b\u0119 wznowienia dialogu mocarstw zachodnich z Teheranem.", "text": "Prezydent Francji Emmanuel Macron wyrazi\u0142 w rozmowie telefonicznej ze swym ira\u0144skim odpowiednikiem Hasanem Rowhanim \"g\u0142\u0119bokie zaniepokojenie\" losem porozumienia nuklearnego z Iranem. Zapowiedzia\u0142 tak\u017ce, \u017ce podejmie pr\u00f3b\u0119 wznowienia dialogu mocarstw zachodnich z Teheranem. || Jak poinformowa\u0142 urz\u0105d prezydenta Francji, podczas sobotniej rozmowy, kt\u00f3ra trwa\u0142a ponad godzin\u0119, Macron o\u015bwiadczy\u0142, \u017ce \"jest g\u0142\u0119boko zaniepokojony mo\u017cliwo\u015bci\u0105 os\u0142abienia uk\u0142adu nuklearnego z Iranem\" z 2015 roku. || Doda\u0142, \u017ce \"zbada mo\u017cliwo\u015bci wznowienia do 15 lipca dialogu wszystkich stron\" w tej sprawie oraz deeskalacji napi\u0119\u0107 zwi\u0105zanych z ira\u0144skim programem nuklearnym. || Prezydent Rowhani wcze\u015bniej zagrozi\u0142 wznowieniem produkcji wzbogaconego uranu i ci\u0119\u017ckiej wody, je\u015bli do niedzieli, 8 lipca mocarstwa europejskie nie zaproponuj\u0105 sposobu przezwyci\u0119\u017cenia obecnego kryzysu. || Prezydent Donald Trump wycofa\u0142 USA w 2018 roku z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y t\u0119 umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Iran i grozi takimi retorsjami wszystkim krajom oraz podmiotom, kt\u00f3re tych ogranicze\u0144 nie b\u0119d\u0105 respektowa\u0107. || Napi\u0119cie wzmog\u0142o zestrzelenie przez Iran ameryka\u0144skiego zwiadowczego  drona, ataki na tankowce w cie\u015bninie Ormuz, o kt\u00f3re Waszyngton oskar\u017cy\u0142  Iran, oraz ostatnio zatrzymanie w pobli\u017cu brytyjskiego Gibraltaru  ira\u0144skiego tankowca, kt\u00f3ry mia\u0142 p\u0142yn\u0105\u0107 do Syrii z \u0142adunkiem ropy, \u0142ami\u0105c  mi\u0119dzynarodowe sankcje. || Na mocy uk\u0142adu z 2015 roku Iran zobowi\u0105za\u0142 si\u0119 do rezygnacji z d\u0105\u017cenia do uzyskania broni nuklearnej i redukcji swojego cywilnego programu nuklearnego w zamian za zniesienie mi\u0119dzynarodowych sankcji d\u0142awi\u0105cych jego gospodark\u0119. || W maju Iran zawiesi\u0142 jednak przestrzeganie niekt\u00f3rych zobowi\u0105za\u0144 wynikaj\u0105cych z umowy nuklearnej. Jest to odpowied\u017a na jej wypowiedzenie przez Stany Zjednoczone i przywr\u00f3cenie przez administracj\u0119 Trumpa sankcji gospodarczych. || Teheran zapowiedzia\u0142 te\u017c wtedy, \u017ce je\u015bli pozosta\u0142e strony umowy nie podejm\u0105 krok\u00f3w chroni\u0105cych jego gospodark\u0119 przed skutkami ameryka\u0144skich sankcji, to w ci\u0105gu 60 dni zacznie wzbogacanie uranu.", "autor": "mb/tr", "source": "PAP"},
{"id": "950789", "url": "https://www.tvn24.pl/wiadomosci-z-kraju,3/bytom-mieszkancy-kamienicy-wroca-najwczesniej-we-wtorek,950789.html", "date": "2019-07-07", "time": "14:24:00", "title": "Mieszka\u0144cy kamienicy \"nie b\u0119d\u0105 mogli dzisiaj wr\u00f3ci\u0107\"", "lead": "Najwcze\u015bniej we wtorek mieszka\u0144cy kamienicy w Bytomiu, w kt\u00f3rej w sobot\u0119 dosz\u0142o do wybuchu gazu, b\u0119d\u0105 mogli wr\u00f3ci\u0107 do swoich mieszka\u0144. - Trzeba naprawi\u0107 instalacj\u0119 wodn\u0105, kt\u00f3ra uleg\u0142a uszkodzeniu - poinformowa\u0142a Ewelina Kwieci\u0144ska, powiatowy inspektor nadzoru budowlanego. Zast\u0119pca komendanta bytomskiej stra\u017cy po\u017carnej Marek Trefon podkre\u015bli\u0142, \u017ce przyczyn wybuchu mo\u017ce by\u0107 wiele.", "text": "Najwcze\u015bniej we wtorek mieszka\u0144cy kamienicy w Bytomiu, w kt\u00f3rej w sobot\u0119 dosz\u0142o do wybuchu gazu, b\u0119d\u0105 mogli wr\u00f3ci\u0107 do swoich mieszka\u0144. - Trzeba naprawi\u0107 instalacj\u0119 wodn\u0105, kt\u00f3ra uleg\u0142a uszkodzeniu - poinformowa\u0142a Ewelina Kwieci\u0144ska, powiatowy inspektor nadzoru budowlanego. Zast\u0119pca komendanta bytomskiej stra\u017cy po\u017carnej Marek Trefon podkre\u015bli\u0142, \u017ce przyczyn wybuchu mo\u017ce by\u0107 wiele. || W sobot\u0119  || .  Cztery osoby zosta\u0142y ranne. Z budynku ewakuowano 21 os\u00f3b. Zast\u0119pca komendanta bytomskiej stra\u017cy po\u017carnej m\u0142. bryg. Marek Trefon poinformowa\u0142, \u017ce na miejscu pracowa\u0142o \u0142\u0105cznie 85 stra\u017cak\u00f3w. || Ewelina Kwieci\u0144ska, powiatowy inspektor nadzoru budowlanego poinformowa\u0142a w niedziel\u0119, \u017ce mieszka\u0144cy nie b\u0119d\u0105 mogli dzisiaj wr\u00f3ci\u0107 do swoich mieszka\u0144. || - Przede wszystkim trzeba zabezpieczy\u0107 lokale, kt\u00f3re s\u0105 wy\u0142\u0105czone z u\u017cytkowania przed dost\u0119pem os\u00f3b postronnych. Poza tym trzeba naprawi\u0107 instalacj\u0119 wodn\u0105, kt\u00f3ra uleg\u0142a uszkodzeniu. Jest to w elemencie pionu w zwi\u0105zku z powy\u017cszym nie b\u0119dzie dost\u0119pu do wody dla tych ludzi. B\u0119dzie to realizowane jutro - powiedzia\u0142a.  || Doda\u0142a, \u017ce \"wtorek to jest optymalny termin dopuszczenia (budynku-red.) ewentualnie do u\u017cytkowania\". || Wcze\u015bniej, przed po\u0142udniem prezydent Bytomia Mariusz Wo\u0142osz informowa\u0142, \u017ce \"jest du\u017ce  prawdopodobie\u0144stwo\", \u017ce ju\u017c dzisiaj mieszka\u0144cy sp\u0119dz\u0105 noc w swoich  mieszkaniach. || Zapytany o stan czterech rannych os\u00f3b odpowiedzia\u0142, \u017ce pr\u00f3bowa\u0142 uzyska\u0107  takie informacje. - Wiem, \u017ce  osoby s\u0105 w stanie stabilnym -  odpowiedzia\u0142. - Mam zamiar je jutro odwiedzi\u0107 - doda\u0142. || - Przyczyn mo\u017ce by\u0107 wiele, nie chc\u0119 ukierunkowywa\u0107 wypowiedzi, b\u0119dzie to sprawdzane przez bieg\u0142ego - m\u00f3wi\u0142 przed po\u0142udniem m\u0142odszy brygadier Marek Trefon. || - Przyczyn mo\u017ce by\u0107 du\u017co - zaznaczy\u0142. || - Musi si\u0119 ulatnia\u0107 na tyle, a\u017c pomieszczenie wype\u0142ni si\u0119 gazem i zostanie przekroczona dolna granica wybuchowo\u015bci. Wtedy, podczas zainicjowania, nast\u0119puje wybuch - t\u0142umaczy\u0142. || Trefon jednocze\u015bnie zdementowa\u0142 informacje, \u017ce stra\u017c po\u017carna ju\u017c wcze\u015bniej otrzymywa\u0142a alarmuj\u0105ce informacje na temat wyczuwalnego w kamienicy gazu. || W niedziel\u0119 rano przed kamienic\u0105 pojawili si\u0119 stra\u017cacy. Zast\u0119pca komendanta poinformowa\u0142 jednak, \u017ce chodzi\u0142o o inny budynek. || - To by\u0142o zg\u0142oszenie dwa budynki dalej. By\u0142 to alarm fa\u0142szywy, pogotowie gazowe prowadzi\u0142o pomiary, poniewa\u017c w tym momencie ca\u0142y czas monitoruj\u0105 sytuacj\u0119 gazow\u0105. Nie stwierdzono \u017cadnej nieszczelno\u015bci, a osoba zg\u0142aszaj\u0105ce wy\u0142\u0105czy\u0142a telefon - przekaza\u0142. || Po \u015bmierci mieszka\u0144c\u00f3w zniszczonej w wyniku wybuchu gazu kamienicy  || . || Wo\u0142osz powo\u0142a\u0142 wraz ze s\u0142u\u017cbami miejskimi, policj\u0105 i stra\u017c\u0105 po\u017carn\u0105  sztab kryzysowy. Mieszka\u0144cy kamienicy i s\u0105siednich budynk\u00f3w mog\u0105 uzyska\u0107  informacje pod numerem telefonu Powiatowego Centrum Zarz\u0105dzania  Kryzysowego:  || Na miejscu wybuchu rozpocz\u0119\u0142y si\u0119 w sobot\u0119 wieczorem czynno\u015bci  dochodzeniowo-\u015bledcze przy udziale policjant\u00f3w pod nadzorem prokuratury.", "autor": "akw,js/tr", "source": "tvn24"},
{"id": "950752", "url": "https://www.tvn24.pl/wiadomosci-ze-swiata,2/joao-gilberto-nie-zyje-ojciec-bossa-novy-zmarl-w-wieku-88-lat-w-rio-de-janeiro,950752.html", "date": "2019-07-07", "time": "08:41:44", "title": "\"Ojciec bossa novy\" nie \u017cyje. S\u0142ynny artysta mia\u0142 88 lat", "lead": "W wieku 88 lat zmar\u0142 w Rio de Janeiro s\u0142ynny gitarzysta, kompozytor i piosenkarz Joao Gilberto nazywany \"ojcem bossa novy\", stylu muzyki wywodz\u0105cego si\u0119 z samby i cool jazzu. O \u015bmierci artysty poinformowa\u0142 jego syn Joao Marcelo.", "text": "W wieku 88 lat zmar\u0142 w Rio de Janeiro s\u0142ynny gitarzysta, kompozytor i piosenkarz Joao Gilberto nazywany \"ojcem bossa novy\", stylu muzyki wywodz\u0105cego si\u0119 z samby i cool jazzu. O \u015bmierci artysty poinformowa\u0142 jego syn Joao Marcelo. || Jak przekaza\u0142 w sobot\u0119 we wpisie na Facebooku, jego ojciec ju\u017c od pewnego czasu zmaga\u0142 si\u0119 z problemami zdrowotnymi, nie poda\u0142 jednak bezpo\u015bredniej przyczyny \u015bmierci. \"Prowadzi\u0142 szlachetn\u0105 walk\u0119. Pr\u00f3bowa\u0142 utrzyma\u0107 sw\u0105 godno\u015b\u0107 wobec perspektywy utraty niezale\u017cno\u015bci\" - napisa\u0142. || Gilberto wraz z drugim muzykiem Antonio Carlosem Jobimem oraz poet\u0105 i dyplomat\u0105 Viniciusem de Moraesem wprowadzili bossa nov\u0119 na estrady \u015bwiatowe w 1958 roku. Wkr\u00f3tce sta\u0142a si\u0119 niezwykle popularna na ca\u0142ym \u015bwiecie. || Ich najbardziej znane utwory, takie jak \"The girl from Ipanema\" i \"Quiet nights\" by\u0142y wykonywane przez czo\u0142owe gwiazdy estrady, mi\u0119dzy innymi przez Franka Sinatr\u0119. || W 1961 roku Gilberto nagra\u0142 trzy albumy p\u0142ytowe \"Chega de Saudade\", \"El Amor, La Sonrisa y la Flor\" i \"Joao Gilberto\", kt\u00f3re rozs\u0142awi\u0142y bossa nov\u0119 na ca\u0142ym \u015bwiecie. || Kolejnym szczeblem do s\u0142awy by\u0142 album z 1964 roku. \"Getz/Gilberto\" nagrany razem z ameryka\u0144skim saksofonist\u0105 Stanem Getzem. Album sprzeda\u0142 si\u0119 w milionach egzemplarzy na ca\u0142ym \u015bwiecie. || Bossa nova doskonale wpisa\u0142a si\u0119 w okres optymizmu w Brazylii, kraju kt\u00f3ry szybko si\u0119 urbanizowa\u0142 i rozwija\u0142 gospodarczo, a tak\u017ce budowa\u0142 now\u0105 stolic\u0119 w sercu Amazonii. || W ci\u0105gu d\u0142ugiej kariery muzyk zdoby\u0142 dwie nagrody Grammy i by\u0142 nominowany do sze\u015bciu. || Ostatnie lata \u017cycia Gilberto sp\u0119dzi\u0142 samotnie w Rio de Janeiro, cierpi\u0105c mi\u0119dzy innymi na schorzenia psychiczne i borykaj\u0105c si\u0119 z problemami finansowymi.", "autor": "mb/tr", "source": "PAP"},
{"id": "950821", "url": "https://www.tvn24.pl/wiadomosci-z-kraju,3/jaroslaw-kaczynski-na-konwencji-pis-w-katowicach,950821.html", "date": "2019-07-07", "time": "14:56:03", "title": "Kaczy\u0144ski: musimy i\u015b\u0107 t\u0105 drog\u0105, bo innej dobrej dla naszej ojczyzny nie ma", "lead": "B\u0119dziemy prowadzili polityk\u0119 merytoryczn\u0105, przemy\u015blan\u0105, opart\u0105 o wiedz\u0119. Polityk\u0119, kt\u00f3ra b\u0119dzie jednocze\u015bnie budowa\u0142a wiarygodno\u015b\u0107, bo bez wiarygodno\u015bci nie ma demokracji - o\u015bwiadczy\u0142 Jaros\u0142aw Kaczy\u0144ski w Katowicach. Wyst\u0105pieniem prezesa Prawa i Sprawiedliwo\u015bci zako\u0144czy\u0142a si\u0119 konwencja partii \"My\u015bl\u0105c: Polska\", kt\u00f3ra trwa\u0142a od pi\u0105tku.", "text": "B\u0119dziemy prowadzili polityk\u0119 merytoryczn\u0105, przemy\u015blan\u0105, opart\u0105 o wiedz\u0119. Polityk\u0119, kt\u00f3ra b\u0119dzie jednocze\u015bnie budowa\u0142a wiarygodno\u015b\u0107, bo bez wiarygodno\u015bci nie ma demokracji - o\u015bwiadczy\u0142 Jaros\u0142aw Kaczy\u0144ski w Katowicach. Wyst\u0105pieniem prezesa Prawa i Sprawiedliwo\u015bci zako\u0144czy\u0142a si\u0119 konwencja partii \"My\u015bl\u0105c: Polska\", kt\u00f3ra trwa\u0142a od pi\u0105tku. || - Przysz\u0142o mi zako\u0144czy\u0107 t\u0119 konferencj\u0119, chocia\u017c mo\u017cna powiedzie\u0107, \u017ce \u017cal ko\u0144czy\u0107 co\u015b tak udanego, po\u017cytecznego, uczynionego dla naszej ojczyzny, dla Polski. Dziesi\u0119\u0107 tysi\u0119cy os\u00f3b uczestniczy\u0142o, je\u015bli liczy\u0107 wszystkich, kt\u00f3rzy si\u0119 tutaj przewin\u0119li, w tej konwencji, czterysta-kilkadziesi\u0105t os\u00f3b uczestniczy\u0142o w panelach, naprawd\u0119 wielkie osi\u0105gni\u0119cie - m\u00f3wi\u0142 w Katowicach prezes PiS. || - By\u0142oby dobrze, \u017ceby\u015bmy o tyle zwi\u0119kszyli nasz wynik wyborczy w najbli\u017cszych wyborach parlamentarnych, o ile, w sensie procentowym, zwi\u0119kszyli\u015bmy udzia\u0142 i panelist\u00f3w, i uczestnik\u00f3w tej konferencji - o\u015bwiadczy\u0142 Jaros\u0142aw Kaczy\u0144ski. || - Chcia\u0142bym zwr\u00f3ci\u0107 uwag\u0119 na co\u015b, co mo\u017cna okre\u015bli\u0107 jako pewien spos\u00f3b uprawiania polityki. Bo ta konferencja by\u0142a polityczna, nie ma co tego ukrywa\u0107. By\u0142a jednym z krok\u00f3w przygotowuj\u0105cych nas do kampanii wyborczej, bardzo wa\u017cnym krokiem. I takich konferencji by\u0142o w dziejach naszej formacji bardzo wiele - m\u00f3wi\u0142. || Kaczy\u0144ski zasugerowa\u0142, \u017ce \"wypada zapyta\u0107 Polak\u00f3w: jaka forma uprawiania polityki jest lepsza?\". - Czy ta, kt\u00f3r\u0105 my stosujemy: dyskutuj\u0105c, przygotowuj\u0105c r\u00f3\u017cne programy, nast\u0119pnie je realizuj\u0105c? Czy ta kt\u00f3ra opiera si\u0119 na emocjach, ale g\u0142\u00f3wnie na negatywnych emocjach? Osobi\u015bcie jestem g\u0142\u0119boko prze\u015bwiadczony, \u017ce ten pierwszy model jest niepor\u00f3wnanie lepszy dla Polski - stwierdzi\u0142. || - Ta konferencja by\u0142a jego szczeg\u00f3lnie znacz\u0105cym i dobitnym przyk\u0142adem - doda\u0142 prezes PiS. || - Cho\u0107 nie jest moj\u0105 rol\u0105 wspieranie opozycji, mo\u017cna powiedzie\u0107, \u017ce w  najmniejszym stopniu nie jest to moja rola, to jednak pozwol\u0119 sobie  zwr\u00f3ci\u0107 si\u0119 do formacji opozycyjnych, \u017ceby jednak ten problem  przemy\u015bla\u0142y - m\u00f3wi\u0142 w Katowicach Kaczy\u0144ski. || Prezes PiS podkre\u015bli\u0142, \u017ce partia nadal b\u0119dzie sz\u0142a wybran\u0105 drog\u0105. - B\u0119dziemy prowadzili polityk\u0119 merytoryczn\u0105, przemy\u015blan\u0105, opart\u0105 o wiedz\u0119. Polityk\u0119, kt\u00f3ra b\u0119dzie jednocze\u015bnie budowa\u0142a to, o czym tutaj m\u00f3wi\u0142em, to znaczy wiarygodno\u015b\u0107, bo bez wiarygodno\u015bci nie ma demokracji - przyzna\u0142. || - Je\u017celi formacje polityczne, kt\u00f3re bior\u0105 udzia\u0142 w wyborach, wprowadzaj\u0105 spo\u0142ecze\u0144stwo w b\u0142\u0105d, zapowiadaj\u0105 co\u015b, czego nie zrobi\u0105, nie potrafi\u0105 zrobi\u0107, a bardzo cz\u0119sto po prostu nie chc\u0105 zrobi\u0107, z g\u00f3ry zak\u0142adaj\u0105, \u017ce nie zrobi\u0105, to wtedy ca\u0142y mechanizm demokratyczny jest jedn\u0105 wielk\u0105 manipulacj\u0105 - doda\u0142 Kaczy\u0144ski. || Jak przekonywa\u0142, \"Prawo i Sprawiedliwo\u015b\u0107 jest formacj\u0105 demokratyczn\u0105 i demokratyczna jest nasza koalicja\". || Zdaniem Kaczy\u0144skiego kiedy\u015b fakt ten zostanie zauwa\u017cony przez historyk\u00f3w i uznany \"za wielki dorobek i wielk\u0105 pozytywn\u0105 zmian\u0119 w naszej polityce, w naszym \u017cyciu publicznym\". || Prezes PiS zaznaczy\u0142, \u017ce ugrupowanie musi i\u015b\u0107 obran\u0105 drog\u0105, \"bo innej, dobrej dla naszej ojczyzny nie ma\". - Musimy w ten spos\u00f3b uprawia\u0107 polityk\u0119, musimy budowa\u0107 wiarygodno\u015b\u0107, budowa\u0107 zaufanie i musimy w ten spos\u00f3b przekonywa\u0107 spo\u0142ecze\u0144stwo do tego, co czynimy, do tej wielkiej dobrej zmiany - m\u00f3wi\u0142. - W ten spos\u00f3b tak\u017ce musimy podtrzymywa\u0107 ten dobry czas Polak\u00f3w, dobry czas Polski - podkre\u015bli\u0142.  || - W pa\u017adzierniku, a by\u0107 mo\u017ce w listopadzie, to decyzja pana prezydenta [Andrzeja Dudy - red.], odb\u0119d\u0105 si\u0119 wybory parlamentarne. Musimy w tych wyborach odnie\u015b\u0107 zwyci\u0119stwo, kt\u00f3re pozwoli ten czas podtrzyma\u0107 - doda\u0142.  || - Zwyci\u0119\u017cymy. Zwyci\u0119\u017cymy czynem i my\u015bl\u0105, my\u015bl\u0105 i czynem - podkre\u015bli\u0142 Kaczy\u0144ski na koniec przem\u00f3wienia. || Ostatniego dnia konwencji odby\u0142o si\u0119 kilka paneli i dyskusji. Rozmowy rozpocz\u0119\u0142a sesja dotycz\u0105ca wymiaru sprawiedliwo\u015bci z udzia\u0142em kierownictwa resortu:  ministra sprawiedliwo\u015bci Zbigniewa Ziobry oraz wiceministr\u00f3w: Micha\u0142a  W\u00f3jcika i Marcina Warcho\u0142a, a tak\u017ce wiceszefa kancelarii prezydenta  Paw\u0142a Muchy. || Rozmawiano tak\u017ce mi\u0119dzy innymi o demokracji parlamentarnej, energetyce, przemy\u015ble stoczniowym, rozwoju ma\u0142ych i \u015brednich przedsi\u0119biorstw, Wojskach Obrony Terytorialnej i informatyzacji s\u0142u\u017cby zdrowia. || Jak przekonywali politycy PiS, w tym rzecznik partii Anita Czerwi\u0144ska, efektem konwencji Prawa i Sprawiedliwo\u015bci oraz Zjednoczonej Prawicy maj\u0105 by\u0107 za\u0142o\u017cenia do programu, z kt\u00f3rym PiS wystartuje w najbli\u017cszych, jesiennych wyborach parlamentarnych.", "autor": "akw//kg", "source": "tvn24"},
{"id": "950759", "url": "https://www.tvn24.pl/wiadomosci-ze-swiata,2/kryzys-migracyjny-dotknal-blisko-71-milionow-osob,950759.html", "date": "2019-07-07", "time": "09:21:15", "title": "Imigracyjny kryzys w Europie", "lead": "Nieco ponad 35 tysi\u0119cy migrant\u00f3w z Afryki i Bliskiego Wschodu przedosta\u0142o si\u0119 od pocz\u0105tku tego roku do Europy. Wi\u0119kszo\u015b\u0107 z nich stanowili ludzie przeprawiaj\u0105cy si\u0119 przez Morze \u015ar\u00f3dziemne. W drodze na Stary Kontynent zgin\u0119\u0142o ju\u017c prawie 600 os\u00f3b. Kryzys migracyjny nie dotyczy jednak tylko Europy. Materia\u0142 z programu \"Epicentrum\" w TVN24 BiS.", "text": "Nieco ponad 35 tysi\u0119cy migrant\u00f3w z Afryki i Bliskiego Wschodu przedosta\u0142o si\u0119 od pocz\u0105tku tego roku do Europy. Wi\u0119kszo\u015b\u0107 z nich stanowili ludzie przeprawiaj\u0105cy si\u0119 przez Morze \u015ar\u00f3dziemne. W drodze na Stary Kontynent zgin\u0119\u0142o ju\u017c prawie 600 os\u00f3b. Kryzys migracyjny nie dotyczy jednak tylko Europy. Materia\u0142 z programu \"Epicentrum\" w TVN24 BiS. || Ci, kt\u00f3rzy bezpiecznie dotarli do Europy, trafili do oboz\u00f3w, mi\u0119dzy  innymi w ubogiej Bo\u015bni i Hercegowinie. Przebywa tu kilka tysi\u0119cy os\u00f3b, a  pomocy dostarcza im lokalny Czerwony Krzy\u017c. || - Kiedy m\u00f3wisz, \u017ce Europa walczy z kryzysem uchod\u017aczym, to jeste\u015b w  b\u0142\u0119dzie. Tak naprawd\u0119 r\u0119k\u0119 do tych ludzi wyci\u0105gaj\u0105 najbiedniejsze kraje - m\u00f3wi Filippo Grandi, Wysoki Komisarz Narod\u00f3w Zjednoczonych do spraw  Uchod\u017ac\u00f3w (UNHCR). || Najwi\u0119ksz\u0105 grup\u0119 przybysz\u00f3w stanowi\u0105 uciekinierzy z Syrii. Nadal przebywaj\u0105 w obozach w Niemczech - 590  tysi\u0119cy os\u00f3b, w Szwecji - 120 tysi\u0119cy, czy na W\u0119grzech - 78 tysi\u0119cy.  Jednak to bezpo\u015bredni s\u0105siedzi Syrii przyj\u0119li najwi\u0119cej obywateli z kraju  rz\u0105dzonego przez Baszara al-Asada. Liderem jest Turcja, do kt\u00f3rej  trafi\u0142o 3,5 miliona os\u00f3b. || - Przechodzenie obok tego problemu nic nie daje, on pozostaje. W  zglobalizowanym \u015bwiecie ka\u017cdy z nas musi si\u0119 z nim zmierzy\u0107, nie  za\u017cegnamy tego kryzysu poprzez zaprzeczanie problemowi, czy budowanie  mur\u00f3w - podkre\u015bla Grandi. || Tymczasem, wed\u0142ug UNHCR, problem ten jest coraz wi\u0119kszy. W ubieg\u0142ym roku  przymusowo przesiedlonych zosta\u0142o 70,8 miliona os\u00f3b na ca\u0142ym \u015bwiecie. To rekordowo du\u017co. O  2,3 miliona wi\u0119cej ni\u017c w 2017 roku. Wyr\u00f3\u017cniono trzy grupy: uchod\u017ac\u00f3w -  26 milion\u00f3w, ubiegaj\u0105cych si\u0119 o azyl - 3,5 miliona i przesiedlonych  wewn\u0119trznie w obr\u0119bie swojego kraju - 41,3 miliona. Ka\u017cdego dnia swoje  domy opuszcza \u015brednio 37 tysi\u0119cy ludzi. || Problem  nie dotyczy tylko Europy, ale te\u017c Ameryki P\u00f3\u0142nocnej. Do USA przez granic\u0119  ameryka\u0144sko-meksyka\u0144sk\u0105 pr\u00f3buj\u0105 przedostawa\u0107 si\u0119 obywatele Gwatemali,  Hondurasu czy Salwadoru. Cz\u0119\u015b\u0107 stanowi\u0105 tak\u017ce wenezuelscy uciekinierzy.  Kraj pogr\u0105\u017cony w kryzysie opu\u015bci\u0142o ju\u017c cztery miliony os\u00f3b. || - To najwi\u0119kszy  kryzys uchod\u017aczy w historii tego regionu. Na \u015bwiecie w tej klasyfikacji  Wenezuelczycy ust\u0119puj\u0105 tylko Syryjczykom, ale w ich kraju od o\u015bmiu lat  trwa wojna - podkre\u015bli\u0142 David Smolansky, wenezuelski opozycjonista. - Codziennie 5 tysi\u0119cy obywateli Wenezueli opuszcza kraj, co godzin\u0119 200 os\u00f3b - wskaza\u0142 Dany Bahar, analityk. || Zdaniem  Filippo Grandiego, \"je\u015bli tego kryzysu nie zatrzymamy, to b\u0119dziemy  \u015bwiadkami kontynuacji tego exodusu\". - W\u0142adze w Caracas m\u00f3wi\u0105, \u017ce nasze  dane s\u0105 zawy\u017cone, my te informacje dostajemy od kraj\u00f3w s\u0105siednich, kt\u00f3re  przyjmuj\u0105 uchod\u017ac\u00f3w z kraju Maduro - doda\u0142. || Podobna sytuacja panuje w Azji Po\u0142udniowo-Wschodniej. W Mjanmie tysi\u0105ce os\u00f3b ze spo\u0142eczno\u015bci Rohingja musi ucieka\u0107 do pobliskiego Bangladeszu z powodu prze\u015bladowania za swoj\u0105 wiar\u0119.", "autor": "mb/tr", "source": "TVN24 BiS"},
{"id": "950754", "url": "https://www.tvn24.pl/wiadomosci-ze-swiata,2/korea-polnocna-kcna-zwolniony-australijczyk-alek-sigley-paral-sie-szpiegostwem,950754.html", "date": "2019-07-07", "time": "08:34:19", "title": "Australijski student wydalony z Korei P\u00f3\u0142nocnej. Agencja: para\u0142 si\u0119 \"szpiegostwem\"", "lead": "29-letni student z Australii, kt\u00f3ry po 10 dniach zosta\u0142 wypuszczony na wolno\u015b\u0107 i bezpiecznie opu\u015bci\u0142 Kore\u0119 P\u00f3\u0142nocn\u0105, podczas pracy dla zagranicznych medi\u00f3w mia\u0142 dopuszcza\u0107 si\u0119 \"dzia\u0142a\u0144 szpiegowskich\" - poda\u0142a pa\u0144stwowa agencja KCNA.", "text": "29-letni student z Australii, kt\u00f3ry po 10 dniach zosta\u0142 wypuszczony na wolno\u015b\u0107 i bezpiecznie opu\u015bci\u0142 Kore\u0119 P\u00f3\u0142nocn\u0105, podczas pracy dla zagranicznych medi\u00f3w mia\u0142 dopuszcza\u0107 si\u0119 \"dzia\u0142a\u0144 szpiegowskich\" - poda\u0142a pa\u0144stwowa agencja KCNA. || Alek Sigley, przetrzymywany od 25 czerwca do czwartku rano, by\u0142 aktywnym u\u017cytkownikiem medi\u00f3w spo\u0142eczno\u015bciowych i regularnie wsp\u00f3\u0142pracowa\u0142 w czasie swego pobytu w Korei P\u00f3\u0142nocnej z mi\u0119dzynarodowymi organizacjami medialnymi, w tym z ameryka\u0144skim portalem NK News. || \"Dochodzenie ujawni\u0142o, \u017ce z poduszczenia NK News i innych antykorea\u0144skich (anty-KRLD) medi\u00f3w przekaza\u0142 kilka razy dane i zdj\u0119cia, kt\u00f3re zbiera\u0142 i analizowa\u0142 przeczesuj\u0105c Pjongjang i wykorzystuj\u0105c legitymacj\u0119 studenta zagranicznego\" - poda\u0142a KCNA. || W swoim ostatnim po\u015bcie, z 30 kwietnia, Sigley opisuje wed\u0142ug internetowej strony NK News, czego z do\u015bwiadczy\u0142 w Pjongjangu. || \"Tych sze\u015b\u0107 artyku\u0142\u00f3w, kt\u00f3re Alek opublikowa\u0142, to wszystko\" - wyja\u015bnia NK News rozmiary wsp\u00f3\u0142pracy z Australijczykiem. || Jako fa\u0142szywe o\u015bwiadczenie odrzucamy \"pomys\u0142, \u017ce teksty te, publikowane jawnie pod jego w\u0142asnym imieniem i nazwiskiem mi\u0119dzy styczniem a kwietniem br., maj\u0105 antypa\u0144stwowy charakter\" - napisa\u0142 w o\u015bwiadczeniu Chad O'Carroll, prezes Korea Risk Group wydaj\u0105cego NK News. || Wed\u0142ug niego publikacje Sigleya dawa\u0142y \"apolityczny, pog\u0142\u0119biony obraz \u017cycia w Pjongjangu\". || Biegle w\u0142adaj\u0105cy j\u0119zykiem korea\u0144skim Sigley studiowa\u0142 literatur\u0119 korea\u0144sk\u0105 na Uniwersytecie Kim Ir Sena w Pjongjangu. By\u0142 r\u00f3wnie\u017c przewodnikiem wycieczek zachodnich turyst\u00f3w odwiedzaj\u0105cych totalitarn\u0105 Kore\u0119 P\u00f3\u0142nocn\u0105. Sam okre\u015bla\u0142 siebie jako jedynego Australijczyka mieszkaj\u0105cego w Korei P\u00f3\u0142nocnej. || KCNA poda\u0142a, \u017ce Sigley przyzna\u0142 si\u0119 do swoich \"dzia\u0142a\u0144 szpiegowskich\" i kilkakrotnie za nie przeprasza\u0142. W czwartek zosta\u0142 wyekspediowany z Korei P\u00f3\u0142nocnej. || W pi\u0105tek Sigley poinformowa\u0142, \u017ce - bezpieczny i zdrowy - jest w Tokio i zamierza wr\u00f3ci\u0107 do normalnego \u017cycia. || Nie wypowiada\u0142 si\u0119 na temat przyczyn zatrzymania go w Korei P\u00f3\u0142nocnej ani tego, co si\u0119 mu si\u0119 przydarzy\u0142o w Pjongjangu.", "autor": "mb/tr", "source": "PAP"},
{"id": "950749", "url": "https://www.tvn24.pl/kultura-styl,8/krzemionki-opatowskie-na-liscie-swiatowego-dziedzictwa-unesco,950749.html", "date": "2019-07-07", "time": "09:04:37", "title": "Polski region wpisany na list\u0119 \u015bwiatowego dziedzictwa UNESCO", "lead": "Krzemionki Opatowskie w wojew\u00f3dztwie \u015bwi\u0119tokrzyskim zosta\u0142y wpisane na list\u0119 \u015bwiatowego dziedzictwa kulturalnego i naturalnego UNESCO. To nobilitacja i jednocze\u015bnie zobowi\u0105zanie - podkre\u015bli\u0142 wicestarosta ostrowiecki Andrzej Jab\u0142o\u0144ski. Na li\u015bcie znalaz\u0142y si\u0119\u00a0r\u00f3wnie\u017c dawna stolica Birmy, s\u0142ynne \"r\u00f3\u017cowe miasto\" w Indiach, czy g\u00f3rniczy region Rudaw.", "text": "Krzemionki Opatowskie w wojew\u00f3dztwie \u015bwi\u0119tokrzyskim zosta\u0142y wpisane na list\u0119 \u015bwiatowego dziedzictwa kulturalnego i naturalnego UNESCO. To nobilitacja i jednocze\u015bnie zobowi\u0105zanie - podkre\u015bli\u0142 wicestarosta ostrowiecki Andrzej Jab\u0142o\u0144ski. Na li\u015bcie znalaz\u0142y si\u0119\u00a0r\u00f3wnie\u017c dawna stolica Birmy, s\u0142ynne \"r\u00f3\u017cowe miasto\" w Indiach, czy g\u00f3rniczy region Rudaw. || Decyzja o wpisaniu Krzemionek Opatowskich pod Ostrowcem \u015awi\u0119tokrzyskim na list\u0119 UNESCO zapad\u0142a w sobot\u0119 podczas trwaj\u0105cej w Baku, stolicy Azerbejd\u017canu, 43. sesji Komitetu \u015awiatowego Dziedzictwa. || \"Krzemieniowski region pradziejowego g\u00f3rnictwa krzemienia pasiastego\", jakiego dotyczy\u0142 wniosek do UNESCO, obejmuje neolityczne kopalnie krzemienia pasiastego i zwi\u0105zan\u0105 z nimi pradziejow\u0105 osad\u0119. Poza Krzemionkami s\u0105 to kopalnie \"Borownia\" i \"Korycizna\" oraz neolityczna osada na wzg\u00f3rzu Gawroniec. || Kopalnie krzemienia pasiastego w Krzemionkach odkry\u0142 w 1922 roku urodzony w Ostrowcu geolog profesor Jan Samsonowicz. || Podostrowieckie prehistoryczne kopalnie krzemienia pasiastego pochodz\u0105 z m\u0142odszej epoki kamienia i wczesnej epoki br\u0105zu (funkcjonowa\u0142y pomi\u0119dzy IV a II tysi\u0105cleciem przed nasz\u0105 er\u0105). W Krzemionkach zlokalizowano oko\u0142o 4 tysi\u0105ce szyb\u00f3w po\u0142\u0105czonych sieci\u0105 chodnik\u00f3w. Szyby maj\u0105 do 9 metr\u00f3w g\u0142\u0119boko\u015bci. W kopalniach ze ska\u0142 wapiennych wydobywano krzemie\u0144, kt\u00f3ry s\u0142u\u017cy\u0142 do wytwarzania narz\u0119dzi. Wyrabiane potem krzemienne siekiery rozprowadzono w odleg\u0142o\u015bci nawet kilkuset kilometr\u00f3w od kopal\u0144. || W Krzemionkach bardzo dobrze zachowa\u0142a si\u0119 zar\u00f3wno podziemna architektura - wyrobiska oraz chodniki, kt\u00f3rymi poruszali si\u0119 g\u00f3rnicy, jak i krajobraz na powierzchni. W dalszym ci\u0105gu mo\u017cna obserwowa\u0107 leje poszybowe, dawne wej\u015bcia do kopal\u0144 otoczone fa\u0142dami gruzu wapiennego. W Krzemionkach mo\u017cna te\u017c zobaczy\u0107 r\u00f3\u017cne typy kopal\u0144: od najp\u0142ytszych jamowych przez niszowe po g\u0142\u0119bokie filarowo-komorowe i komorowe. || Obecnie krzemionkowskie muzeum rocznie odwiedza oko\u0142o 33 tysi\u0119cy os\u00f3b. || Opr\u00f3cz Krzemionek na list\u0119 UNESCO wpisano Pagan w Mjanmie (dawniej: Birmie). To kompleks ponad 3,5 tysi\u0105ca buddyjskich stup, \u015bwi\u0105tyni i klasztor\u00f3w. Na obszarze d\u0142ugo\u015bci 13 kilometr\u00f3w i szeroko\u015bci 8 kilometr\u00f3w wznoszono je od XI do XIII wieku i dot\u0105d nieprzerwanie trwa tam \u017cycie religijne. || Po\u0142o\u017cone w obecnej prowincji Mandalaj pozosta\u0142o\u015bci miasta tworz\u0105 stref\u0119 archeologiczn\u0105 (Bagan Archaeological Zone) obejmuj\u0105c\u0105 kilka miejscowo\u015bci. W 2016 roku silne trz\u0119sienie ziemi, o magnitudzie 6,8, uszkodzi\u0142o w Paganie blisko 200 \u015bwi\u0105ty\u0144. || Kolejny wpis to D\u017aajpur, stolica Rad\u017aastanu w Indiach, s\u0142yn\u0105ca ze swych r\u00f3\u017cowych dom\u00f3w i pr\u0119\u017cnej kultury. Miasto, otoczone pot\u0119\u017cnymi, zachowanymi w wi\u0119kszo\u015bci do dzisiaj murami obronnymi, wzni\u00f3s\u0142 w 1727 roku maharad\u017ca Siwai D\u017aaj Singh II. Stanowi ono cenny przyk\u0142ad wzorcowego planowania urbanistycznego i architektonicznego. Ulice w D\u017aajpurze, uwa\u017canym za najpi\u0119kniejsze z indyjskich miast, przecinaj\u0105 si\u0119 pod k\u0105tem prostym, a g\u0142\u00f3wne arterie s\u0105 szerokie na 32 metry. Jest te\u017c ono \u015bwiadectwem przenikania si\u0119 i krzy\u017cowania wp\u0142yw\u00f3w kultury hinduistycznej, mogolskiej (Wielkich Mogo\u0142\u00f3w) i idei zachodnich. || O kolejny wpis na list\u0119 UNESCO wzbogaci\u0142y si\u0119 w sobot\u0119 te\u017c Chiny - to pozosta\u0142o\u015bci archeologiczne Liangzhu w Hangzhou w prowincji Zhejiang, a licz\u0105ce co najmniej 5300 lat. || Lista dziedzictwa kultury wzbogaci\u0142a si\u0119 te\u017c o dwie grupy 49 ziemnych kurhan\u00f3w w prefekturze Osaka w zachodniej Japonii z IV-V wieku. Nale\u017cy do tego zespo\u0142u mauzoleum cesarza Nintoku, panuj\u0105cego w IV wieku. Ma ono 486 metr\u00f3w d\u0142ugo\u015bci i jest uwa\u017cane za najwi\u0119kszy kopiec grzebalny na \u015bwiecie, wraz z gigantycznym poch\u00f3wkiem pierwszego cesarza dynastii Qin, por\u00f3wnywany z piramid\u0105 w Gizie. || Indonezji przyby\u0142o nowe miejsce na li\u015bcie \u015bwiatowego dziedzictwa, kt\u00f3re przyznano kopalni w\u0119gla Ombilin z czas\u00f3w kolonialnych ko\u0142o miasta Sawahlunto w prowincji Sumatra Zachodnia. || W Europie opr\u00f3cz Krzemionek Opatowskich status \u015bwiatowego dziedzictwa otrzyma\u0142y Rudawy. Tamtejszy rejon g\u00f3rniczy na granicy niemiecko-czeskiej uznano za unikatowy g\u00f3rski krajobraz kulturowy. Kopalnie srebra by\u0142y tam czynne od XII wieku. Rejon ten mia\u0142 du\u017ce znaczenie dla rozwoju kolejnych g\u00f3rniczych region\u00f3w w ca\u0142ej Europie, gdy\u017c z migracj\u0105 wykwalifikowanych g\u00f3rnik\u00f3w rozchodzi\u0142a si\u0119 dalej ich specjalistyczna wiedza, a tak\u017ce wzory struktur administracyjnych i systemu finansowego. || R\u00f3wnie\u017c w sobot\u0119 na list\u0119 zosta\u0142 wpisany \u015bredniowieczny system zarz\u0105dzania wod\u0105 w Augsburgu. Bawarskie miasto szczyci si\u0119 wodoci\u0105giem z 1548 roku. W ci\u0105gu wiek\u00f3w przybywa\u0142o w Augsburgu fontann miejskich, zbiornik\u00f3w i wie\u017c wodnych, kt\u00f3re z\u0142o\u017cy\u0142y si\u0119 na unikatowy system zasilania w wod\u0119. Bawarski wodoci\u0105g uwa\u017cany jest za najstarszy w Europie. Drugi zbudowano nieca\u0142e 25 lat p\u00f3\u017aniej we Fromborku na potrzeby tamtejszych kanonik\u00f3w. || Nominacje do listy \u015bwiatowego dziedzictwa - a jest ich \u0142\u0105cznie 35 - komisja UNESCO obraduj\u0105ca w Baku b\u0119dzie zatwierdza\u0107 tak\u017ce w niedziel\u0119 i poniedzia\u0142ek. || Na li\u015bcie \u015awiatowego Dziedzictwa Kulturowego i Przyrodniczego UNESCO jest ponad tysi\u0105c obiekt\u00f3w. Z Polski to mi\u0119dzy innymi krakowskie Stare Miasto, zamek w Malborku, drewniane cerkwie, Puszcza Bia\u0142owieska, wroc\u0142awska Hala Stulecia. Lista \u015bwiatowego dziedzictwa powsta\u0142a, aby zapewni\u0107 w\u0142a\u015bciw\u0105 ochron\u0119 najcenniejszym przyk\u0142adom dziedzictwa ludzko\u015bci.", "autor": "mb/tr", "source": "PAP"},
{"id": "950793", "url": "https://www.tvn24.pl/krakow,50/przekroczyl-predkosc-o-70-kilometrow-i-stracil-prawo-jazdy,950793.html", "date": "2019-07-07", "time": "11:46:54", "title": "Ograniczenie by\u0142o do 50 kilometr\u00f3w na godzin\u0119, on jecha\u0142 120", "lead": "Policjanci z W\u0142oszczowy (\u015awi\u0119tokrzyskie) zatrzymali do kontroli kierowc\u0119, kt\u00f3ry ponad dwukrotnie przekroczy\u0142 dozwolon\u0105 pr\u0119dko\u015b\u0107. 40-latek straci\u0142 prawo jazdy.", "text": "Policjanci z W\u0142oszczowy (\u015awi\u0119tokrzyskie) zatrzymali do kontroli kierowc\u0119, kt\u00f3ry ponad dwukrotnie przekroczy\u0142 dozwolon\u0105 pr\u0119dko\u015b\u0107. 40-latek straci\u0142 prawo jazdy. || M\u0119\u017cczyzna zosta\u0142 zatrzymany w miejscowo\u015bci Kurzel\u00f3w na drodze wojew\u00f3dzkiej nr 785. Jak podaje policja, kierowca opla jecha\u0142 przez teren zabudowany z ograniczeniem do 50 kilometr\u00f3w na godzin\u0119 o 70 kilometr\u00f3w za szybko. || Policjanci odebrali 40-latkowi prawo jazdy, a tak\u017ce ukarali go mandatem. Na stronie \u015bwi\u0119tokrzyskiej policji zosta\u0142 opublikowany film, na kt\u00f3rym wida\u0107, z jak\u0105 pr\u0119dko\u015bci\u0105 porusza\u0142 si\u0119 opel przed zatrzymaniem. || - Kolejny raz apelujemy o rozs\u0105dek, wyobra\u017ani\u0119, dostosowanie pr\u0119dko\u015bci do warunk\u00f3w na drodze oraz przestrzeganie przepis\u00f3w i zasad bezpiecznej jazdy \u2013 m\u00f3wi Monika Ja\u0142ocha, oficer prasowa w\u0142oszczowskiej policji.", "autor": "wini", "source": "TVN24 Krak\u00f3w"},
{"id": "950753", "url": "https://www.tvn24.pl/wiadomosci-ze-swiata,2/wlochy-migranci-zeszli-z-pokladu-jachtu-na-lampedusie,950753.html", "date": "2019-07-07", "time": "08:51:12", "title": "Imigracyjny kryzys w Europie", "lead": "Po kilku godzinach pr\u00f3by si\u0142 mi\u0119dzy szefem w\u0142oskiego ministerstwa spraw wewn\u0119trznych Matteo Salvinim a w\u0142osk\u0105 organizacj\u0105 pozarz\u0105dow\u0105, z pok\u0142adu jej jachtu Alex zacumowanego na Lampedusie zesz\u0142o w nocy z soboty na niedziel\u0119 ponad 40 migrant\u00f3w.", "text": "Po kilku godzinach pr\u00f3by si\u0142 mi\u0119dzy szefem w\u0142oskiego ministerstwa spraw wewn\u0119trznych Matteo Salvinim a w\u0142osk\u0105 organizacj\u0105 pozarz\u0105dow\u0105, z pok\u0142adu jej jachtu Alex zacumowanego na Lampedusie zesz\u0142o w nocy z soboty na niedziel\u0119 ponad 40 migrant\u00f3w. || Wcze\u015bniej wicepremier Salvini nie wyra\u017ca\u0142 zgody na zej\u015bcie migrant\u00f3w z pok\u0142adu jednostki w\u0142oskiej organizacji pozarz\u0105dowej Mediterranea Saving Humans, kt\u00f3ra wp\u0142yn\u0119\u0142a do portu na wyspie mimo zakazu w\u0142adz i gro\u017aby interwencji ze strony si\u0142 porz\u0105dkowych. || Salvini, t\u0142umacz\u0105c wydany zakaz stwierdzi\u0142, \u017ce organizacja ta \"lekcewa\u017cy w\u0142oskie prawo i pomaga przemytnikom migrant\u00f3w\". || Za\u0142oga jachtu, kt\u00f3rego nie chciano wpu\u015bci\u0107 na Lampedus\u0119, zignorowa\u0142a ten zakaz i w sobot\u0119 po po\u0142udniu wzi\u0119\u0142a kurs na jej brzeg t\u0142umacz\u0105c to fataln\u0105 sytuacj\u0105 higieniczno-sanitarn\u0105 na pok\u0142adzie oraz brakiem wody. Migrantom nie pozwolono jednak zej\u015b\u0107 na l\u0105d. || Organizacja protestuj\u0105c przeciwko temu uzna\u0142a to za \"wi\u0119zienie ludzi\". || W ci\u0105gu kilku godzin postoju z pok\u0142adu zabrano do szpitala z powodu odwodnienia czworo migrant\u00f3w: dwie kobiety i dw\u00f3ch nieletnich. || Przed p\u00f3\u0142noc\u0105 tak\u017ce pozostali migranci opu\u015bcili pok\u0142ad sprowadzeni przez w\u0142oskich funkcjonariuszy. To rezultat decyzji Gwardii Finansowej o konfiskacie jednostki. || Ministerstwo spraw wewn\u0119trznych W\u0142och, cytowane przez agencj\u0119 Ansa, og\u0142osi\u0142o, \u017ce za\u0142oga Alexa zosta\u0142a obj\u0119ta \u015bledztwem w sprawie pomocy w nielegalnej imigracji. || To kolejny w ostatnich dniach kryzys wok\u00f3\u0142 statku organizacji pozarz\u0105dowej ratuj\u0105cej migrant\u00f3w na Morzu \u015ar\u00f3dziemnym. Przed tygodniem blokad\u0119 Lampedusy sforsowa\u0142 statek niemieckiej organizacji Sea Watch 3 i wp\u0142yn\u0105\u0142 wbrew zakazowi do portu, co r\u00f3wnie\u017c za\u0142oga t\u0142umaczy\u0142a kryzysow\u0105 sytuacj\u0105 na pok\u0142adzie. Kapitan statku, Niemka Carola Rackete zosta\u0142a aresztowana, ale po kilku dniach j\u0105 zwolniono.", "autor": "mb/tr", "source": "PAP"},
{"id": "951103", "url": "https://www.tvn24.pl/wiadomosci-z-kraju,3/zbigniew-ziobro-ma-przeprosic-sedzie-beate-morawiec-odwolal-sie-od-wyroku,951103.html", "date": "2019-07-08", "time": "18:18:00", "title": "Ziobro przegra\u0142 proces z by\u0142\u0105 prezes s\u0105du. Z\u0142o\u017cy\u0142 apelacj\u0119", "lead": "Minister sprawiedliwo\u015bci Zbigniew Ziobro z\u0142o\u017cy\u0142 apelacj\u0119 od wyroku warszawskiego s\u0105du okr\u0119gowego, kt\u00f3ry orzek\u0142, \u017ce musi on przeprosi\u0107 by\u0142\u0105 prezes S\u0105du Okr\u0119gowego w Krakowie Beat\u0119 Morawiec za naruszenie jej d\u00f3br osobistych.", "text": "Minister sprawiedliwo\u015bci Zbigniew Ziobro z\u0142o\u017cy\u0142 apelacj\u0119 od wyroku warszawskiego s\u0105du okr\u0119gowego, kt\u00f3ry orzek\u0142, \u017ce musi on przeprosi\u0107 by\u0142\u0105 prezes S\u0105du Okr\u0119gowego w Krakowie Beat\u0119 Morawiec za naruszenie jej d\u00f3br osobistych. || Minister sprawiedliwo\u015bci ma te\u017c wp\u0142aci\u0107 12 tysi\u0119cy z\u0142otych na Fundacj\u0119 Dom S\u0119dziego Seniora. || Wyrok zapad\u0142 w procesie cywilnym, kt\u00f3ry s\u0119dzia Morawiec wytoczy\u0142a ministrowi. || Jak przekaza\u0142 pe\u0142nomocnik ministra sprawiedliwo\u015bci mec. Marcin Zaborowski, na 50 stronach apelacji wyrokowi zarzucono liczne b\u0142\u0119dy natury procesowej, jak i materialnoprawnej. || - Tytu\u0142em przyk\u0142adu mo\u017cna wskaza\u0107, \u017ce zdaniem pozwanego s\u0105d oddalaj\u0105c wszystkie wnioski dowodowe dotycz\u0105ce \u015bwiadk\u00f3w b\u0119d\u0105cych s\u0119dziami lub pracownikami ministerstwa uniemo\u017cliwi\u0142 stronie pozwanej wykazanie prawdziwo\u015bci swoich racji - zaznaczy\u0142 Zaborowski. || Adwokat podkre\u015bli\u0142, \u017ce w ocenie pozwanego uzasadnienie wyroku s\u0105du jest lakoniczne i niepe\u0142ne. - Nie zawiera bowiem mi\u0119dzy innymi wyja\u015bnie\u0144 w zakresie dowod\u00f3w, kt\u00f3rym s\u0105d I instancji z okre\u015blonych przyczyn odm\u00f3wi\u0142 mocy dowodowej, co utrudnia kontrol\u0119 instancyjn\u0105 orzeczenia - zaznaczy\u0142. || Jak doda\u0142, \"Skarb Pa\u0144stwa podtrzymuje, \u017ce komunikat opublikowany na stronach Ministerstwa Sprawiedliwo\u015bci w \u017caden spos\u00f3b nie narusza\u0142 d\u00f3br osobistych pow\u00f3dki i zawiera\u0142 prawdziwe informacje oraz uzasadnione oceny\". - Zdaniem pozwanego granice dowolnej krytyki wobec os\u00f3b pe\u0142ni\u0105cych funkcj\u0119 publiczn\u0105 s\u0105 szersze, a pow\u00f3dka jako osoba sprawuj\u0105ca stanowisko publiczne, musi liczy\u0107 si\u0119 z tym, \u017ce jej dzia\u0142alno\u015b\u0107 b\u0119dzie podlega\u0142a szerszej kontroli oraz krytyce - wskaza\u0142 mecenas. || Z informacji Polskiej Agencji Prasowej wynika, \u017ce S\u0105d Apelacyjny nie wyznaczy\u0142 jeszcze terminu rozpoznania apelacji. || S\u0119dzia Beata Morawiec - odwo\u0142ana w listopadzie 2017 roku ze stanowiska  prezesa krakowskiego s\u0105du okr\u0119gowego - na pocz\u0105tku stycznia 2018 roku  z\u0142o\u017cy\u0142a do S\u0105du Okr\u0119gowego w Warszawie pozew dotycz\u0105cy naruszenia jej  d\u00f3br osobistych przez ministra sprawiedliwo\u015bci. || S\u0119dzia zarzuci\u0142a  Ziobrze, \u017ce ten odwo\u0142uj\u0105c j\u0105 ze stanowiska mia\u0142 poda\u0107 w  komunikacie  resortu sprawiedliwo\u015bci niezwi\u0105zane w \u017caden spos\u00f3b z ni\u0105  informacje o  zatrzymaniach w ramach \u015bledztwa dotycz\u0105cego korupcji w  krakowskich  s\u0105dach. || W pozwie domaga\u0142a si\u0119 ustnych przeprosin ze strony  ministra lub jego zast\u0119pcy oraz wp\u0142aty sze\u015bciokrotno\u015bci minimalnego  wynagrodzenia na Fundacj\u0119 Dom S\u0119dziego Seniora. || Pe\u0142nomocnik s\u0119dzi  Morawiec mecenas Micha\u0142 Krok m\u00f3wi\u0142 podczas sk\u0142adania pozwu, \u017ce \"samo  zestawienie informacji (w komunikacie resortu sprawiedliwo\u015bci - red.) spowodowa\u0142o, \u017ce wszyscy  odbiorcy \u0142\u0105cz\u0105 osob\u0119 pani s\u0119dzi Morawiec ze spraw\u0105 korupcji w wymiarze  sprawiedliwo\u015bci, co narusza jej dobre imi\u0119 i godno\u015b\u0107 sprawowania urz\u0119du\" || W styczniu tego roku s\u0105d uzna\u0142 ministra sprawiedliwo\u015bci za winnego naruszenia dobrego imienia s\u0119dzi Morawiec i nakaza\u0142 mu w terminie 14 dni od uprawomocnienia si\u0119 wyroku zamieszczenie na stronie internetowej resortu o\u015bwiadczenia o tre\u015bci: \"Minister sprawiedliwo\u015bci w Radzie Ministr\u00f3w RP przeprasza s\u0119dzi\u0119 Beat\u0119 Morawiec prezesa S\u0105du Okr\u0119gowego w Krakowie w latach 2015-2017 za bezprawne naruszenie jej dobrego imienia. Jako minister sprawiedliwo\u015bci w Radzie Ministr\u00f3w RP przepraszam pani\u0105 Beat\u0119 Morawiec s\u0119dziego S\u0105du Okr\u0119gowego w Krakowie za naruszenie jej dobrego imienia poprzez stworzenie mylnego wra\u017cenia, jakoby odwo\u0142anie s\u0119dzi Beaty Morawiec z pe\u0142nionej przez ni\u0105 funkcji prezesa SO w Krakowie mia\u0142o zwi\u0105zek z nieodpowiednim wykonywaniem nadzoru nad dzia\u0142alno\u015bci\u0105 administracyjn\u0105 dyrektora s\u0105du oraz z post\u0119powaniami karnymi prowadzonymi w zwi\u0105zku z podejrzeniami korupcji w strukturach krakowskich s\u0105d\u00f3w\". || S\u0105d nakaza\u0142 te\u017c ministrowi sprawiedliwo\u015bci wp\u0142at\u0119 12 tysi\u0119cy z\u0142otych na rzecz wskazanej przez s\u0119dzi\u0119 Morawiec Fundacji Dom S\u0119dziego Seniora.", "autor": "js/adso/kwoj", "source": "PAP"},
{"id": "951110", "url": "https://www.tvn24.pl/wiadomosci-z-kraju,3/strajk-nauczycieli-2019-ruszyly-wyplaty-z-funduszu-strajkowego,951110.html", "date": "2019-07-08", "time": "18:26:01", "title": "Strajk nauczycieli", "lead": "500 z\u0142otych brutto ze spo\u0142ecznego funduszu strajkowego \"Wspieram nauczycieli\" otrzymaj\u0105 nauczyciele i pracownicy o\u015bwiaty, kt\u00f3rzy spe\u0142niaj\u0105 wymagane warunki. Zwi\u0105zek Nauczycielstwa Polskiego poinformowa\u0142, \u017ce wyp\u0142aty dla bior\u0105cych udzia\u0142 w kwietniowym prote\u015bcie ruszy\u0142y w poniedzia\u0142ek.", "text": "500 z\u0142otych brutto ze spo\u0142ecznego funduszu strajkowego \"Wspieram nauczycieli\" otrzymaj\u0105 nauczyciele i pracownicy o\u015bwiaty, kt\u00f3rzy spe\u0142niaj\u0105 wymagane warunki. Zwi\u0105zek Nauczycielstwa Polskiego poinformowa\u0142, \u017ce wyp\u0142aty dla bior\u0105cych udzia\u0142 w kwietniowym prote\u015bcie ruszy\u0142y w poniedzia\u0142ek. || Zwi\u0105zek Nauczycielstwa Polskiego poinformowa\u0142 w komunikacie zamieszczonym na swojej stronie internetowej, \u017ce na koncie \"Wspieram nauczycieli\" jest 8,6 miliona z\u0142otych (stan na 1 lipca 2019). || Doda\u0142, \u017ce nap\u0142yn\u0119\u0142o ponad 30 tysi\u0119cy wniosk\u00f3w z pro\u015bb\u0105 o pomoc materialn\u0105 w zwi\u0105zku z utraconymi dochodami z powodu uczestnictwa w kwietniowym strajku. Podano tak\u017ce, \u017ce Spo\u0142eczny Komitet \"Wspieram Nauczycieli\" zdecydowa\u0142, \u017ce kwota wyp\u0142acana strajkuj\u0105cym wyniesie 500 z\u0142otych brutto. || Komitet przyj\u0105\u0142, \u017ce b\u0119dzie wyp\u0142aca\u0107 zapomogi, zaczynaj\u0105c od tych, kt\u00f3rzy maj\u0105 najmniejsze dochody. || \"Pierwsze wyp\u0142aty ze spo\u0142ecznego funduszu strajkowego dla nauczycieli i nauczycielek oraz innych pracownik\u00f3w o\u015bwiaty, kt\u00f3rzy maj\u0105 dochody poni\u017cej 1000 z\u0142 brutto na osob\u0119 w rodzinie, rozpoczn\u0105 si\u0119 8 lipca 2019 r.\" - czytamy w komunikacie. || Wnioskuj\u0105cy otrzyma zapomog\u0119, je\u015bli: || - doch\u00f3d na osob\u0119 mie\u015bci si\u0119 w tej kwocie, || - wniosek spe\u0142ni\u0142 kryteria formalne i zosta\u0142y podane wszystkie wymagane informacje, jak np. doch\u00f3d, || - jest podpis pod wnioskiem, a osoba wyrazi\u0142a zgod\u0119 na przetwarzanie danych. || Spo\u0142eczny Komitet zdecydowa\u0142, \u017ce \"kolejno pieni\u0105dze dostan\u0105 osoby z dochodem do 1500 z\u0142, 2000 z\u0142 itd., dop\u00f3ki starczy pieni\u0119dzy\". || Zgodnie z regulaminem pomoc otrzymaj\u0105 nauczyciele i nauczycielki, a tak\u017ce inne osoby zatrudnione w szko\u0142ach, przedszkolach i innych plac\u00f3wkach o\u015bwiatowych, kt\u00f3re: bra\u0142y udzia\u0142 w kwietniowym strajku przez minimum 9 dni, w dniu przyst\u0105pienia do strajku nie by\u0142y cz\u0142onkami zwi\u0105zku zawodowego, s\u0105 w najtrudniejszej sytuacji materialnej. || Poinformowano w nim tak\u017ce, \u017ce wnioski, kt\u00f3re nie spe\u0142ni\u0142y kryteri\u00f3w formalnych, zosta\u0142y odrzucone. Najcz\u0119stsze przyczyny odrzucenia wniosku ze wzgl\u0119d\u00f3w formalnych to: brak podanej informacji o dochodzie, brak podpisu pod udzieleniem zgody na przetwarzanie danych osobowych, brak informacji o liczbie dni strajku lub czas trwania strajku kr\u00f3tszy ni\u017c 9 dni, brak potwierdzenia, \u017ce w dniu przyst\u0105pienia do strajku nie by\u0142o si\u0119 cz\u0142onkiem zwi\u0105zku, przes\u0142anie wniosku do Warszawy z pomini\u0119ciem oddzia\u0142u ZNP. || Spo\u0142eczny Komitet \"Wspieram nauczycieli\" apeluje o kolejne wp\u0142aty na konto funduszu strajkowego. \"Zbi\u00f3rka i akcja pomocy dla nauczycieli b\u0119dzie trwa\u0142a dalej, tak\u017ce jesieni\u0105. Komitet deklaruje, \u017ce na miar\u0119 swoich si\u0142 i \u015brodk\u00f3w b\u0119dzie wspiera\u0142 walk\u0119 nauczycieli o godne zarobki i lepsz\u0105 edukacj\u0119\" - czytamy w o\u015bwiadczeniu Spo\u0142ecznego Komitetu \"Wspieram Nauczycieli\". || Og\u00f3lnopolski strajk nauczycieli i pracownik\u00f3w o\u015bwiaty zorganizowany przez Zwi\u0105zek Nauczycielstwa Polskiego i Forum Zwi\u0105zk\u00f3w Zawodowych trwa\u0142 od 8 do 27 kwietnia. 26 kwietnia zosta\u0142 zawieszony do wrze\u015bnia. Uczestniczyli w nim cz\u0142onkowie ZNP, Forum Zwi\u0105zk\u00f3w Zawodowych, cz\u0119\u015b\u0107 nauczycieli nale\u017c\u0105cych do Sekcji O\u015bwiaty i Wychowania NSZZ \"Solidarno\u015b\u0107\" oraz niezrzeszeni. || 11 kwietnia zosta\u0142 uruchomiony rachunek bankowy ZNP, na kt\u00f3ry mo\u017cna dobrowolnie wp\u0142aca\u0107 na rzecz pracownik\u00f3w o\u015bwiaty bior\u0105cych udzia\u0142 w kwietniowym strajku. || Podzia\u0142u wp\u0142aconych \u015brodk\u00f3w dokonuje Spo\u0142eczny Komitet \"Wspieram Nauczycieli\", kt\u00f3ry zawi\u0105za\u0142 si\u0119 w trakcie trwania strajku. || Tworz\u0105 go: Henryka Bochniarz, Halina Bortnowska, prof. Jerzy Bralczyk, Wojciech Chmielarz, prof. Andrzej Friszke, Sylwia Gregorczyk-Abram, Zbigniew Ho\u0142dys, Szymon Ho\u0142ownia, prof. Maria Janion, Joanna Kos-Krauze, Czes\u0142aw Mozil, prof. Lech Mankiewicz, Wojciech Maziarski, Katarzyna Nowak-Zawadzka, Piotr Pacewicz, Pawe\u0142 Pawlikowski, Maria Sadowska, Ma\u0142gorzata Saramonowicz, Andrzej Saramonowicz, Krystyna Starczewska, prof. Adam Strzembosz, Monika Strz\u0119pka, Olga Tokarczuk, Wanda Traczyk-Stawska, prof. \u0141ukasz Turski, Marcin Wicha, Vienio, Jacek \u017bakowski.", "autor": "js/adso/kwoj", "source": "PAP"},
{"id": "950797", "url": "https://www.tvn24.pl/wiadomosci-ze-swiata,2/iran-rozpoczal-wzbogacanie-uranu-powyzej-ustalonego-w-ukladzie-nuklearnym-poziomu,950797.html", "date": "2019-07-07", "time": "11:59:54", "title": "Iran rozpocz\u0105\u0142 wzbogacanie uranu powy\u017cej ustalonego poziomu", "lead": "Iran rozpocz\u0105\u0142 w niedziel\u0119 wzbogacanie uranu powy\u017cej poziomu ustalonego w uk\u0142adzie nuklearnym - og\u0142osi\u0142 rzecznik ira\u0144skiego rz\u0105du Ali Rabiei. Je\u015bli sygnatariusze umowy nie zezwol\u0105 na eksport ira\u0144skiej ropy, Teheran co 60 dni b\u0119dzie dalej ogranicza\u0142 swoje zobowi\u0105zania z umowy. W\u0142adze ostrzeg\u0142y, \u017ce s\u0105 gotowe do wzbogacania uranu na ka\u017cdym poziomie i w ka\u017cdej ilo\u015bci. Wybrana data nie jest przypadkowa - w niedziel\u0119 mija termin wyznaczony pa\u0144stwom europejskim na zaoferowanie nowych warunk\u00f3w uk\u0142adu nuklearnego.", "text": "Iran rozpocz\u0105\u0142 w niedziel\u0119 wzbogacanie uranu powy\u017cej poziomu ustalonego w uk\u0142adzie nuklearnym - og\u0142osi\u0142 rzecznik ira\u0144skiego rz\u0105du Ali Rabiei. Je\u015bli sygnatariusze umowy nie zezwol\u0105 na eksport ira\u0144skiej ropy, Teheran co 60 dni b\u0119dzie dalej ogranicza\u0142 swoje zobowi\u0105zania z umowy. W\u0142adze ostrzeg\u0142y, \u017ce s\u0105 gotowe do wzbogacania uranu na ka\u017cdym poziomie i w ka\u017cdej ilo\u015bci. Wybrana data nie jest przypadkowa - w niedziel\u0119 mija termin wyznaczony pa\u0144stwom europejskim na zaoferowanie nowych warunk\u00f3w uk\u0142adu nuklearnego. || Wed\u0142ug ira\u0144skich w\u0142adz ponowne wzbogacanie uranu powy\u017cej limitu 3,67 procenta ustalonego w porozumieniu nuklearnym z 2015 roku b\u0119dzie mo\u017cna odnotowa\u0107 ju\u017c w poniedzia\u0142ek rano. || Wiceszef MSZ Iranu Abbas Arakczi t\u0142umaczy\u0142 w niedziel\u0119, \u017ce jego kraj podj\u0105\u0142 taki krok z uwagi na to, \u017ce pozostali sygnatariusze umowy nie pomogli Teheranowi w sprzeda\u017cy ropy. Ostrzeg\u0142, \u017ce je\u015bli taka sytuacja si\u0119 utrzyma, to co 60 dni Teheran b\u0119dzie dalej ogranicza\u0142 swoje zobowi\u0105zania wynikaj\u0105ce z tego porozumienia. || Podkre\u015bli\u0142, \u017ce strona ira\u0144ska chce utrzyma\u0107 porozumienie nuklearne, ale jego postanowienia musz\u0105 by\u0107 przestrzegane przez inne strony uk\u0142adu. || - To okazja do rozm\u00f3w. A je\u015bli nasi partnerzy nie skorzystaj\u0105 z tej okazji, to nie powinni w\u0105tpi\u0107 w nasz\u0105 determinacj\u0119, by opu\u015bci\u0107 porozumienie - zastrzeg\u0142 dyplomata. W jego ocenie jednak w przypadku zniesienia wszystkich sankcji na Iran do umowy mo\u017ce wr\u00f3ci\u0107 nawet USA. || Arakczi uzna\u0142 te\u017c, \u017ce w\u0142adze w Teheranie da\u0142y wystarczaj\u0105co du\u017co czasu dyplomacji, ale Europejczycy nie wype\u0142nili swoich zobowi\u0105za\u0144. Jego zdaniem ograniczanie ich przez Iran nie stanowi wi\u0119c z\u0142amania mi\u0119dzynarodowego paktu nuklearnego z 2015 roku. || Inspektorzy z Mi\u0119dzynarodowej Agencji Energii Atomowej (MAEA) przebywaj\u0105cy w Iranie sprawdz\u0105, czy pa\u0144stwo to zacz\u0119\u0142o wzbogaca\u0107 uran powy\u017cej poziomu przewidzianego przez uk\u0142ad nuklearny - o\u015bwiadczy\u0142 w niedziel\u0119 rzecznik tej organizacji, odpowiadaj\u0105c na informacj\u0119 ira\u0144skich w\u0142adz. || \"Inspektorzy MAEA w Iranie zdadz\u0105 raport do siedziby tak szybko jak zweryfikuj\u0105 zapowiadany rozw\u00f3j\" - doda\u0142 rzecznik. || Decyzj\u0119 skomentowa\u0142 tak\u017ce minister energetyki Izraela Juwal Szteinic. - Mimo \u017ce na ten moment to umiarkowany wzrost, to Iran rozpocz\u0105\u0142 wyrywanie si\u0119 z ogranicze\u0144 wzbogacania uranu, kt\u00f3re zosta\u0142y na niego na\u0142o\u017cone\" - stwierdzi\u0142. || W jego ocenie taki krok w\u0142adz w Teheranie oznacza, \u017ce Iran \"odrzuca czerwone linie, kt\u00f3re by\u0142y uzgodnione\" i \"rozpocz\u0105\u0142 sw\u00f3j nie\u0142atwy marsz w kierunku broni j\u0105drowej\". || W poniedzia\u0142ek szef MSZ Iranu Mohammad D\u017cawad Zarif poinformowa\u0142, \u017ce ira\u0144skie zapasy nisko wzbogaconego uranu przekroczy\u0142y limit 300 kg ustalony w porozumieniu \u015bwiatowych mocarstw (USA, Rosja, Chiny, Wielka Brytania, Francja i Niemcy) z Iranem w sprawie jego programu nuklearnego. || Informacj\u0119 potwierdzi\u0142a Mi\u0119dzynarodowa Agencja Energii Atomowej (MAEA), a w \u015brod\u0119 prezydent Iranu Hasan Rowhani og\u0142osi\u0142, \u017ce od niedzieli jego kraj b\u0119dzie zwi\u0119ksza\u0142 wzbogacanie uranu do takiego poziomu, jaki b\u0119dzie mu potrzebny. || W niedziel\u0119 mija wyznaczony pa\u0144stwom europejskim przez w\u0142adze w Teheranie termin na zaoferowanie nowych warunk\u00f3w uk\u0142adu nuklearnego. || Prezydent Donald Trump wycofa\u0142 USA w 2018 roku z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y te umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Iran i grozi takimi retorsjami wszystkim krajom i podmiotom, kt\u00f3re tych ogranicze\u0144 nie b\u0119d\u0105 respektowa\u0107. || Administracja Trumpa chce odci\u0105\u0107 Iran od \u015bwiatowego systemu finansowego i uniemo\u017cliwi\u0107 mu eksport ropy. Europejskie pa\u0144stwa, kt\u00f3re s\u0105 stronami umowy, przekonywa\u0142y jak dot\u0105d Teheran, \u017ce zdo\u0142aj\u0105 obej\u015b\u0107 ameryka\u0144skie zakazy. || Iran zawiesi\u0142 przestrzeganie niekt\u00f3rych zobowi\u0105za\u0144 wynikaj\u0105cych z umowy nuklearnej ju\u017c w maju. To odpowied\u017a na jej wypowiedzenie przez Stany Zjednoczone i przywr\u00f3cenie przez administracj\u0119 Trumpa sankcji gospodarczych. || Teheran zapowiedzia\u0142 te\u017c wtedy, \u017ce je\u015bli pozosta\u0142e strony umowy nie podejm\u0105 krok\u00f3w chroni\u0105cych jego gospodark\u0119 przed skutkami ameryka\u0144skich sankcji, to w ci\u0105gu 60 dni zacznie wzbogacanie uranu.", "autor": "akw/tr", "source": "PAP"},
{"id": "951152", "url": "https://www.tvn24.pl/wiadomosci-z-kraju,3/natalia-rolleczek-nie-zyje-autorka-drewnianego-rozanca-miala-100-lat,951152.html", "date": "2019-07-08", "time": "19:06:02", "title": "Jej \"Drewniany r\u00f3\u017caniec\" by\u0142 wstrz\u0105sem. Zmar\u0142a Natalia Rolleczek", "lead": "16 lutego sko\u0144czy\u0142a 100 lat. Autorka g\u0142o\u015bnej powie\u015bci \"Drewniany r\u00f3\u017caniec\", w kt\u00f3rej si\u0119gn\u0119\u0142a do autobiograficznych w\u0105tk\u00f3w z dwuletniego pobytu w sieroci\u0144cu prowadzonym przez siostry felicjanki, zmar\u0142a 8 lipca.", "text": "16 lutego sko\u0144czy\u0142a 100 lat. Autorka g\u0142o\u015bnej powie\u015bci \"Drewniany r\u00f3\u017caniec\", w kt\u00f3rej si\u0119gn\u0119\u0142a do autobiograficznych w\u0105tk\u00f3w z dwuletniego pobytu w sieroci\u0144cu prowadzonym przez siostry felicjanki, zmar\u0142a 8 lipca. || Urodzi\u0142a si\u0119 z Zakopanem i to tutaj, z powodu biedy, dwa lata sp\u0119dzi\u0142a w sieroci\u0144cu prowadzonym przez zakonnice. || Ten czas opisa\u0142a w debiutanckiej powie\u015bci, wydanej tu\u017c po wojnie w 1945 roku, zatytu\u0142owanej \"Drewniany r\u00f3\u017caniec\". || Ju\u017c w 1946 roku ksi\u0105\u017cka zosta\u0142a zatwierdzona przez ministerstwo jako lektura zalecana w bibliotekach licealnych i przez wiele lat by\u0142a wykorzystywana w antyko\u015bcielnej propagandzie PRL-u. || T\u0119 histori\u0119 w 1964 roku na ekran kinowy przenie\u015bli Ewa i Czes\u0142aw Petelscy, ale pod koniec lat 70., po wyborze kardyna\u0142a Karola Wojty\u0142y na papie\u017ca Jana Paw\u0142a II, Natalia Rolleczek odci\u0119\u0142a si\u0119 od antyko\u015bcielnej wymowy swojego debiutu. Z Karolem Wojty\u0142\u0105, kt\u00f3rego pozna\u0142a w czasie II wojny \u015bwiatowej, \u0142\u0105czy\u0142a j\u0105 przyja\u017a\u0144. || Rolleczek by\u0142a autork\u0105 wielu powie\u015bci, g\u0142\u00f3wnie dla m\u0142odego czytelnika, ale te\u017c utwor\u00f3w dramatycznych i powie\u015bci historycznych, kt\u00f3rych akcja toczy\u0142a si\u0119 m.in. w staro\u017cytnym Egipcie w czasach panowania cesarza Augusta, czy w Syrii w okresie panowania kr\u00f3la Antiocha. || Jej \"Kochana rodzinka i ja\" w 1976 roku zosta\u0142a najpopularniejsz\u0105 ksi\u0105\u017ck\u0105 w plebiscycie czytelnik\u00f3w \"P\u0142omyka\". || W 1980 roku pisark\u0119 uhonorowano nagrod\u0105 Prezesa Rady Ministr\u00f3w za tw\u00f3rczo\u015b\u0107 artystyczn\u0105 dla dzieci i m\u0142odzie\u017cy.", "autor": "om/kwoj", "source": "tvn24.pl"},
{"id": "951060", "url": "https://www.tvn24.pl/wiadomosci-z-kraju,3/sedzia-krzysztof-lewandowski-z-zarzutem-dyscyplinarnym-za-pozyczke-na-zakup-mieszkania,951060.html", "date": "2019-07-08", "time": "18:46:02", "title": "Prezes pozna\u0144skiego s\u0105du z zarzutem dyscyplinarnym si\u0119 broni", "lead": "Zarzut dyscyplinarny uchybienia godno\u015bci urz\u0119du przedstawi\u0142 prezesowi S\u0105du Okr\u0119gowego w Poznaniu Krzysztofowi Lewandowskiemu zast\u0119pca rzecznika dyscyplinarnego s\u0119dzi\u00f3w s\u0105d\u00f3w powszechnych s\u0119dzia Przemys\u0142aw Radzik. Sprawa dotyczy sposobu wykorzystania przez s\u0119dziego pomocy finansowej na \"zaspokojenie jego potrzeb mieszkaniowych\". S\u0119dzia Lewandowski w wydanym w poniedzia\u0142ek o\u015bwiadczeniu podkre\u015bla, \u017ce kierowane wobec niego zarzuty \"s\u0105 pozbawione jakichkolwiek podstaw faktycznych i prawnych\".", "text": "Zarzut dyscyplinarny uchybienia godno\u015bci urz\u0119du przedstawi\u0142 prezesowi S\u0105du Okr\u0119gowego w Poznaniu Krzysztofowi Lewandowskiemu zast\u0119pca rzecznika dyscyplinarnego s\u0119dzi\u00f3w s\u0105d\u00f3w powszechnych s\u0119dzia Przemys\u0142aw Radzik. Sprawa dotyczy sposobu wykorzystania przez s\u0119dziego pomocy finansowej na \"zaspokojenie jego potrzeb mieszkaniowych\". S\u0119dzia Lewandowski w wydanym w poniedzia\u0142ek o\u015bwiadczeniu podkre\u015bla, \u017ce kierowane wobec niego zarzuty \"s\u0105 pozbawione jakichkolwiek podstaw faktycznych i prawnych\". || Jak czytamy w komunikacie opublikowanym 8 lipca na stronie internetowej rzecznika dyscyplinarnego s\u0119dzi\u00f3w s\u0105d\u00f3w powszechnych, post\u0119powanie dyscyplinarne przeciwko s\u0119dziemu Krzysztofowi Lewandowskiemu zosta\u0142o wszcz\u0119te 24 maja 2019 roku. || Zdaniem zast\u0119pcy rzecznika dyscyplinarnego s\u0119dzi\u00f3w s\u0105d\u00f3w powszechnych s\u0119dziego Przemys\u0142awa W. Radzika prezes pozna\u0144skiego s\u0105du uchybi\u0142 godno\u015bci urz\u0119du w ten spos\u00f3b, \u017ce mi\u0119dzy marcem 2016 roku a kwietniem 2019 roku, \"dzia\u0142aj\u0105c z powzi\u0119tym z g\u00f3ry zamiarem osi\u0105gni\u0119cia korzy\u015bci maj\u0105tkowej, wprowadzi\u0142 w b\u0142\u0105d Prezesa i Kolegium S\u0105du Apelacyjnego w Poznaniu co do zamiaru wykorzystania zgodnie z przeznaczeniem pomocy finansowej na zaspokojenie jego potrzeb mieszkaniowych\". || Jak podano, s\u0119dzia b\u0119d\u0105c m.in. wsp\u00f3\u0142w\u0142a\u015bcicielem domu o powierzchni 188 metr\u00f3w kwadratowych w Poznaniu oraz posiadaj\u0105c sz\u00f3st\u0105 cz\u0119\u015b\u0107 udzia\u0142u w sp\u00f3\u0142dzielczym w\u0142asno\u015bciowym prawie do lokalu mieszkalnego o powierzchni 65 metr\u00f3w kwadratowych, z\u0142o\u017cy\u0142 wniosek o przyznanie mu pomocy finansowej na zaspokojenie potrzeb mieszkaniowych w formie po\u017cyczki w kwocie 195 tysi\u0119cy z\u0142otych z przeznaczeniem na sp\u0142at\u0119 kredytu hipotecznego w kwocie blisko 198 tysi\u0119cy z\u0142otych na zakup lokalu mieszkalnego w Poznaniu. || Po zawarciu umowy po\u017cyczki - jak czytamy w komunikacie opublikowanym 8 lipca na stronie internetowej rzecznika dyscyplinarnego s\u0119dzi\u00f3w s\u0105d\u00f3w powszechnych - \"doprowadzi\u0142 Skarb Pa\u0144stwa \u2013 S\u0105d Apelacyjny w Poznaniu (...) do niekorzystnego rozporz\u0105dzenia mieniem w postaci pieni\u0119dzy w kwocie 150 tysi\u0119cy z\u0142otych, stanowi\u0105cych przedmiot wskazanej umowy (\u2026) w kt\u00f3rej, jako po\u017cyczkobiorca zobowi\u0105za\u0142 si\u0119 do wykorzystania udzielonej po\u017cyczki wy\u0142\u0105cznie z jej przeznaczeniem, to jest na sp\u0142at\u0119 kredytu hipotecznego\", bo nie sp\u0142aci\u0142 z tych \u015brodk\u00f3w \"chocia\u017cby w cz\u0119\u015bci kredytu hipotecznego\". || W komunikacie czytamy tak\u017ce, \u017ce w ten spos\u00f3b s\u0119dzia naruszy\u0142 wynikaj\u0105cy z || Prawa o ustroju s\u0105d\u00f3w powszechnych \"obowi\u0105zek post\u0119powania zgodnie ze \u015blubowaniem s\u0119dziowskim, w tym w szczeg\u00f3lno\u015bci obowi\u0105zek stania na stra\u017cy prawa i kierowania si\u0119 zasadami godno\u015bci i uczciwo\u015bci w s\u0142u\u017cbie i poza ni\u0105\". || Ponadto naruszaj\u0105c \"zasad\u0119 dotycz\u0105c\u0105 celu przeznaczenia pomocy finansowej na zaspokojenie potrzeb mieszkaniowych, nie wykaza\u0142 niebudz\u0105cej w\u0105tpliwo\u015bci rzetelno\u015bci w swoich sprawach finansowych\", a zatem dopu\u015bci\u0142 si\u0119\u00a0 \"zachowa\u0144 przynosz\u0105cych ujm\u0119 godno\u015bci s\u0119dziego i naruszaj\u0105cych zasady etyki zawodowej\". || Zast\u0119pca rzecznika podkre\u015bli\u0142, \u017ce s\u0119dzia \"jest obowi\u0105zany post\u0119powa\u0107 zgodnie ze \u015blubowaniem s\u0119dziowskim\" oraz postanowieniami zbioru zasad etyki zawodowej s\u0119dzi\u00f3w. || W komunikacie zast\u0119pcy rzecznika podano, \u017ce zarzucone s\u0119dziemu przewinienie dyscyplinarne \"wyczerpuje jednocze\u015bnie znamiona umy\u015blnego przest\u0119pstwa \u015bciganego z oskar\u017cenia publicznego\". Spraw\u0119 rozpatrywa\u0107 b\u0119dzie S\u0105d Najwy\u017cszy - Izba Dyscyplinarna. || Prezes pozna\u0144skiego s\u0105du w przekazanym w poniedzia\u0142ek o\u015bwiadczeniu przekonywa\u0142, \u017ce kierowane wobec niego zarzuty \"s\u0105 pozbawione jakichkolwiek podstaw faktycznych i prawnych\". || \"Nie jest prawd\u0105, \u017ce staraj\u0105c si\u0119 o po\u017cyczk\u0119 mieszkaniow\u0105 wprowadzi\u0142em kogokolwiek w b\u0142\u0105d, a w szczeg\u00f3lno\u015bci udzielaj\u0105cego po\u017cyczk\u0119 Prezesa S\u0105du Apelacyjnego w Poznaniu, bowiem ubiegaj\u0105c si\u0119 o po\u017cyczk\u0119 udzieli\u0142em wszelkich informacji dotycz\u0105cych celu jej wykorzystania oraz mojej sytuacji maj\u0105tkowej\" - poda\u0142 s\u0119dzia. || \"Nie jest prawd\u0105, \u017ce doprowadzi\u0142em Skarb Pa\u0144stwa - S\u0105d Apelacyjny w Poznaniu do niekorzystnego rozporz\u0105dzenia mieniem, bowiem przez ca\u0142y czas po\u017cyczk\u0119 regularnie sp\u0142acam\" - doda\u0142. || Prezes pozna\u0144skiego s\u0105du zapewni\u0142 te\u017c, \u017ce nie jest prawd\u0105, i\u017c uzyskan\u0105 po\u017cyczk\u0119 przeznaczy\u0142 na inne cele ni\u017c sp\u0142ata kredytu hipotecznego. || \"Podejmowane przeze mnie czynno\u015bci w zakresie uzyskania i sp\u0142acania po\u017cyczki mieszkaniowej w \u017caden spos\u00f3b nie przynosi\u0142y ujmy godno\u015bci s\u0119dziego i nie narusza\u0142y zasad etyki zawodowej s\u0119dzi\u00f3w, a w swoim post\u0119powaniu zawsze kierowa\u0142em si\u0119 tre\u015bci\u0105 \u015blubowania s\u0119dziowskiego\" \u2013 podkre\u015bli\u0142 s\u0119dzia Lewandowski. || Krzysztof Lewandowski zosta\u0142 prezesem S\u0105du Okr\u0119gowego w Poznaniu w po\u0142owie 2017 r. \u2013 poda\u0142 pozna\u0144ski dodatek \"Gazety Wyborczej\".", "autor": "akr/adso/kwoj", "source": "PAP, tvn24.pl"},
{"id": "951119", "url": "https://www.tvn24.pl/wiadomosci-ze-swiata,2/komisarz-onz-zszokowana-warunkami-w-osrodkach-dla-imigrantow-w-usa,951119.html", "date": "2019-07-08", "time": "19:14:02", "title": "\"Jako pediatra, ale i matka oraz by\u0142a prezydent kraju jestem g\u0142\u0119boko zszokowana\"", "lead": "Wysoka komisarz Narod\u00f3w Zjednoczonych ds. praw cz\u0142owieka Michelle Bachelet jest \"zszokowana\" warunkami, w jakich w\u0142adze USA przetrzymuj\u0105 migrant\u00f3w i uchod\u017ac\u00f3w, w tym dzieci - poinformowa\u0142o jej biuro (UNHCHR) w wydanym w poniedzia\u0142ek o\u015bwiadczeniu.", "text": "Wysoka komisarz Narod\u00f3w Zjednoczonych ds. praw cz\u0142owieka Michelle Bachelet jest \"zszokowana\" warunkami, w jakich w\u0142adze USA przetrzymuj\u0105 migrant\u00f3w i uchod\u017ac\u00f3w, w tym dzieci - poinformowa\u0142o jej biuro (UNHCHR) w wydanym w poniedzia\u0142ek o\u015bwiadczeniu. || \"Jako pediatra, ale i matka oraz by\u0142a prezydent kraju jestem g\u0142\u0119boko zszokowana faktem, \u017ce dzieci s\u0105 zmuszane do spania na pod\u0142odze w przeludnionych o\u015brodkach, bez dost\u0119pu do odpowiedniej opieki medycznej i jedzenia oraz w z\u0142ych warunkach sanitarnych\" - podkre\u015bli\u0142a Bachelet, prezydent Chile w latach 2006-2010 i 2014-2018. || \"Ci imigranci i uchod\u017acy w wi\u0119kszo\u015bci udawali si\u0119 w niebezpieczn\u0105 podr\u00f3\u017c wraz ze swoimi dzie\u0107mi w poszukiwaniu ochrony i godno\u015bci, uciekaj\u0105c przed przemoc\u0105 i g\u0142odem. Gdy wreszcie zaczynaj\u0105 wierzy\u0107, \u017ce dotarli w bezpieczne miejsce, mog\u0105 zosta\u0107 oddzieleni od swoich bliskich i zamkni\u0119ci w ur\u0105gaj\u0105cych godno\u015bci warunkach\" - g\u0142osi komunikat. || \"Co\u015b podobnego nigdzie nie powinno mie\u0107 miejsca\" - zaznaczy\u0142a Bachelet. || Wysoka komisarz wskaza\u0142a, \u017ce pozbawianie wolno\u015bci os\u00f3b doros\u0142ych powinno by\u0107 dzia\u0142aniem podejmowanym w ostateczno\u015bci i na jak najkr\u00f3tszy czas, przy jednoczesnym zagwarantowaniu mi\u0119dzynarodowych standard\u00f3w w przestrzeganiu praw cz\u0142owieka. || Zauwa\u017cy\u0142a ponadto, \u017ce przetrzymywanie dziecka w zamkni\u0119ciu nawet na kr\u00f3tko mo\u017ce powa\u017cnie odbi\u0107 si\u0119 na jego zdrowiu i rozwoju. || \"Zarz\u0105dzanie granicami nie powinno ogranicza\u0107 si\u0119 do dzia\u0142a\u0144 obliczonych na wykrywanie, zatrzymywanie i pospieszne deportowanie migrant\u00f3w o nieuregulowanym statusie\" - napisa\u0142a Bachelet. || O bardzo z\u0142ych warunkach panuj\u0105cych w o\u015brodkach dla imigrant\u00f3w wypowiadali si\u0119 niedawno kongresmeni Partii Demokratycznej i aktywi\u015bci broni\u0105cy praw cz\u0142owieka, kt\u00f3rzy odwiedzili te o\u015brodki na granicy z Meksykiem. Ocenili oni, \u017ce o\u015brodki s\u0105 przepe\u0142nione, a przetrzymywanym tam ludziom nie zapewnia si\u0119 dostatecznej ilo\u015bci \u017cywno\u015bci i wody ani mo\u017cliwo\u015bci zaspokojenia innych podstawowych potrzeb. || W zesz\u0142ym tygodniu inspektor generalny ministerstwa bezpiecze\u0144stwa narodowego USA opublikowa\u0142 zdj\u0119cia z o\u015brodk\u00f3w dla imigrant\u00f3w w dolinie rzeki Rio Grande w Teksasie, w kt\u00f3rych przebywa\u0142o dwa razy wi\u0119cej os\u00f3b, ni\u017c powinno. || W ostatnim czasie s\u0105d federalny w Seattle orzek\u0142, w odpowiedzi na pozew z\u0142o\u017cony w kwietniu przeciw rz\u0105dowi przez obro\u0144c\u00f3w praw cz\u0142owieka, \u017ce przetrzymywanie w zamkni\u0119tych o\u015brodkach os\u00f3b ubiegaj\u0105cych si\u0119 o azyl w USA jest bezprawne. Prokurator generalny i szef departamentu sprawiedliwo\u015bci William Barr utrzymywa\u0142, \u017ce osoby ubiegaj\u0105ce si\u0119 o azyl, kt\u00f3re przekroczy\u0142y granic\u0119 USA nielegalnie, nie maj\u0105 prawa do zwolnienia za kaucj\u0105. Bia\u0142y Dom ostro skrytykowa\u0142 wyrok.", "autor": "ft/adso/kwoj", "source": "PAP"},
{"id": "950791", "url": "https://www.tvn24.pl/wiadomosci-z-kraju,3/wybory-parlamentarne-13-pazdziernika-dyskusja-w-kawie-na-lawe,950791.html", "date": "2019-07-07", "time": "12:39:54", "title": "Sk\u0105d Morawiecki ma wiedz\u0119 o dacie wybor\u00f3w? \"To dobre pytanie do pana premiera\"", "lead": "Data 13 pa\u017adziernika nie jest specjalnie szcz\u0119\u015bliwa - oceni\u0142 w \"Kawie na \u0142aw\u0119\" rzecznik prezydenta B\u0142a\u017cej Spychalski. Skomentowa\u0142 s\u0142owa Mateusza Morawieckiego, kt\u00f3ry na konwencji Prawa i Sprawiedliwo\u015bci w Katowicach m\u00f3wi\u0142 o tym dniu jako dacie wybor\u00f3w parlamentarnych. Oficjalnie \u017caden termin nie zosta\u0142 jeszcze og\u0142oszony. - Premier Morawiecki ma zdolno\u015b\u0107 do psucia wszystkiego, czego si\u0119 dotknie, wi\u0119c zepsu\u0142 dat\u0119 13 pa\u017adziernika - oceni\u0142 europose\u0142 PO Andrzej Halicki.", "text": "Data 13 pa\u017adziernika nie jest specjalnie szcz\u0119\u015bliwa - oceni\u0142 w \"Kawie na \u0142aw\u0119\" rzecznik prezydenta B\u0142a\u017cej Spychalski. Skomentowa\u0142 s\u0142owa Mateusza Morawieckiego, kt\u00f3ry na konwencji Prawa i Sprawiedliwo\u015bci w Katowicach m\u00f3wi\u0142 o tym dniu jako dacie wybor\u00f3w parlamentarnych. Oficjalnie \u017caden termin nie zosta\u0142 jeszcze og\u0142oszony. - Premier Morawiecki ma zdolno\u015b\u0107 do psucia wszystkiego, czego si\u0119 dotknie, wi\u0119c zepsu\u0142 dat\u0119 13 pa\u017adziernika - oceni\u0142 europose\u0142 PO Andrzej Halicki. || B\u0142a\u017cej Spychalski, rzecznik prezydenta Andrzeja Dudy podkre\u015bli\u0142 w TVN24, \u017ce nie ma decyzji co do terminu wybor\u00f3w. Przypomnia\u0142, \u017ce zgodnie z konstytucj\u0105 i Kodeksem wyborczym prezydent ma czas do 14 sierpnia. || Pytany, sk\u0105d premier wie, \u017ce 13 pa\u017adziernika odb\u0119d\u0105 si\u0119 wybory, Spychalski odpar\u0142: \"to jest dobre pytanie do pana premiera\". || Rzecznik prezydent zauwa\u017cy\u0142, \u017ce jest pi\u0119\u0107 termin\u00f3w, w kt\u00f3rych mo\u017cliwe jest przeprowadzenie wybor\u00f3w, czyli 13, 20, 27 pa\u017adziernika oraz 3 lub 10 listopada.  || Doda\u0142, \u017ce \"jedne daty s\u0105 pewnie bardziej, drugie s\u0105 troch\u0119 mniej szcz\u0119\u015bliwe\". Zdaniem Spychalskiego, data 13 pa\u017adziernika \"nie jest specjalnie szcz\u0119\u015bliwa\". Na uwag\u0119, \u017ce tego dnia o godzinie 20.45 odb\u0119dzie si\u0119 mecz Polska - Macedonia P\u00f3\u0142nocna na Stadionie Narodowym w ramach eliminacji do pi\u0142karskiego Euro 2020, Spychalski odpowiedzia\u0142: w Pa\u0142acu Prezydenckim przeprowadzamy szerok\u0105 analiz\u0119 pod ka\u017cdym wzgl\u0119dem, je\u017celi chodzi o termin wybor\u00f3w. || Przyzna\u0142, \u017ce ta kwestia r\u00f3wnie\u017c jest brana pod uwag\u0119. - Mecze reprezentacji Polski s\u0105 bardzo wa\u017cne - doda\u0142. || Pawe\u0142 Kukiz, lider Kukiz'15 oceni\u0142, \u017ce \"raczej prezes PiS (Jaros\u0142aw Kaczy\u0144ski-red.) powiedzia\u0142 premierowi, kiedy s\u0105 wybory\". || - Mo\u017ce (Kaczy\u0144ski-red.) nie interesuje si\u0119 pi\u0142k\u0105 no\u017cn\u0105, natomiast gdyby by\u0142o rodeo, z ca\u0142\u0105 pewno\u015bci\u0105 mieliby\u015bmy ten 13 (pa\u017adziernika-red.) z g\u0142\u00f3wki - stwierdzi\u0142. || Kukiz oceni\u0142, \u017ce \"nie do\u015b\u0107, i\u017c mamy fataln\u0105 ordynacj\u0119 wyborcz\u0105, w kt\u00f3rej tylko partie mog\u0105 wystawi\u0107 kandydat\u00f3w do Sejmu, to opr\u00f3cz tego manipuluje si\u0119 terminami w taki spos\u00f3b, \u017ceby absolutnie wykluczy\u0107 wszystkie inne mniejsze opcje polityczne z procesu wyborczego\". || Europose\u0142 PO Andrzej Halicki powiedzia\u0142 z kolei, \u017ce \"premier Morawiecki ma zdolno\u015b\u0107 do psucia wszystkiego, czego si\u0119 dotknie, wi\u0119c zepsu\u0142 dat\u0119 13 pa\u017adziernika\". Oceni\u0142, \u017ce w zwi\u0105zku z tym wybory odb\u0119d\u0105 si\u0119 20 pa\u017adziernika. || Podkre\u015bli\u0142, \u017ce data wybor\u00f3w powinna by\u0107 og\u0142oszona szybko. || Bartosz Kownacki z PiS powiedzia\u0142, \u017ce \"tylko terminy pa\u017adziernikowe s\u0105 brane pod uwag\u0119\". Doda\u0142, \u017ce albo 13, albo 20 pa\u017adziernika. - Te z ko\u0144ca pa\u017adziernika i z listopada nie wchodz\u0105 w gr\u0119, bo jest Wszystkich \u015awi\u0119tych, \u015awi\u0119to Niepodleg\u0142o\u015bci - t\u0142umaczy\u0142. || Zaznaczy\u0142, \u017ce wyb\u00f3r terminu nale\u017cy do prezydenta, ale jak zauwa\u017cy\u0142, \"prezydent te\u017c jest politykiem, ma swoje do\u015bwiadczenia\". - Wie, \u017ce na przyk\u0142ad zrobienie (wybor\u00f3w-red.) 10 listopada jest pewnym ryzykiem, poniewa\u017c to jest d\u0142ugi weekend, 11 listopada te\u017c jest \u015bwi\u0119tem pa\u0144stwowym i du\u017ca cz\u0119\u015b\u0107 ludzi wyjedzie poza swoje miejsce zamieszkania i b\u0119dzie im trudniej g\u0142osowa\u0107, wi\u0119c to na pewno te\u017c prezydent analizuje - t\u0142umaczy\u0142. W ocenie Kownackiego, 13 lub 20 pa\u017adziernika s\u0105 najlepsze z dat. || - Czy nam si\u0119 to podoba czy nie, nie tylko teraz, ale i wcze\u015bniej data wybor\u00f3w by\u0142a tylko i wy\u0142\u0105cznie decyzj\u0105 polityczn\u0105 i jest ni\u0105 nadal bez wzgl\u0119du na to, kto rz\u0105dzi - zaznaczy\u0142 Piotr Zgorzelski (PSL). Doda\u0142, \u017ce prezydent Duda ustali t\u0119 dat\u0119 z obozem rz\u0105dz\u0105cym. || - Tak samo wcze\u015bniej, ani prezydent (Bronis\u0142aw) Komorowski, ani (Aleksander) Kwa\u015bniewski nie wr\u00f3\u017cyli z fus\u00f3w, tylko konsultowali ze \u015brodowiskami sobie bliskimi. Wi\u0119c naprawd\u0119, czy to b\u0119dzie 13 czy 20 - bo tylko w tych wide\u0142kach si\u0119 poruszamy - z punktu widzenia kampanii wyborczej tydzie\u0144 nie ma kompletnie \u017cadnego znaczenia - oceni\u0142. || Doda\u0142, \u017ce \"znaczenie ma to, kiedy data zostanie og\u0142oszona\". || R\u00f3wnie\u017c Paulina Piechna-Wi\u0119ckiewicz \u2028z Wiosny stwierdzi\u0142a, \u017ce zastanawianie, si\u0119 \"sk\u0105d si\u0119 we\u017amie termin wybor\u00f3w jest bez sensu\". - Mo\u017cemy dywagowa\u0107, czy to jest kwestia tego, \u017ce premier Morawiecki wykopa\u0142 to z bursztynem z Mierzei Wi\u015blanej (...) ale wiemy o tym, \u017ce decyduje prezes Kaczy\u0144ski - doda\u0142a. || Zgodzi\u0142a si\u0119, \u017ce im p\u00f3\u017aniej zostanie og\u0142oszony termin wybor\u00f3w, tym \"mniej szansy na to, \u017ceby w demokratycznym procesie wyborczym wzi\u0119\u0142a udzia\u0142 wi\u0119ksza ilo\u015b\u0107 komitet\u00f3w, dlatego, \u017ce 14 dni na zebranie w jednym okr\u0119gu ponad 6,5 tysi\u0105ca podpis\u00f3w, to jest naprawd\u0119 bardzo du\u017ca robota organizacyjna\".", "autor": "js/tr", "source": "tvn24"},
{"id": "951131", "url": "https://www.tvn24.pl/wiadomosci-z-kraju,3/sprawiedliwe-sady-apelacja-polskiej-fundacji-narodowej-oddalona,951131.html", "date": "2019-07-08", "time": "19:56:00", "title": "Oddalona apelacja\u00a0Polskiej Fundacji Narodowej. \"Kampania nie by\u0142a realizowana zgodnie ze statutem\"", "lead": "\"Nowy zarz\u0105d Polskiej Fundacji Narodowej przyj\u0105\u0142 do wiadomo\u015bci informacje medialne na temat postanowienia S\u0105du Okr\u0119gowego w Warszawie\" oddalaj\u0105cego apelacj\u0119 PFN w sprawie wniosku prezydenta Warszawy o orzeczenie niezgodno\u015bci dzia\u0142ania fundacji z przepisami prawa i statutem - g\u0142osi poniedzia\u0142kowe o\u015bwiadczenie PFN. Chodzi o apelacj\u0119 od wyroku w sprawie kampanii \"Sprawiedliwe S\u0105dy\". Pos\u0142owie opozycji tego samego dnia zaapelowali do ministra kultury Piotra Gli\u0144skiego o przeprowadzenie kontroli w PFN.", "text": "\"Nowy zarz\u0105d Polskiej Fundacji Narodowej przyj\u0105\u0142 do wiadomo\u015bci informacje medialne na temat postanowienia S\u0105du Okr\u0119gowego w Warszawie\" oddalaj\u0105cego apelacj\u0119 PFN w sprawie wniosku prezydenta Warszawy o orzeczenie niezgodno\u015bci dzia\u0142ania fundacji z przepisami prawa i statutem - g\u0142osi poniedzia\u0142kowe o\u015bwiadczenie PFN. Chodzi o apelacj\u0119 od wyroku w sprawie kampanii \"Sprawiedliwe S\u0105dy\". Pos\u0142owie opozycji tego samego dnia zaapelowali do ministra kultury Piotra Gli\u0144skiego o przeprowadzenie kontroli w PFN. || W poniedzia\u0142ek media poda\u0142y, \u017ce 26 czerwca S\u0105d Okr\u0119gowy w Warszawie  odrzuci\u0142 apelacj\u0119 PFN w zwi\u0105zku z wcze\u015bniejszym postanowieniem S\u0105du  Rejonowego stwierdzaj\u0105cym, \u017ce dzia\u0142ania Fundacji polegaj\u0105ce na  finansowaniu kampanii medialnej pod nazw\u0105 \"Sprawiedliwe S\u0105dy\" by\u0142y  niezgodne z jej celami okre\u015blonymi w statucie. || . Jak poinformowa\u0142, decyzja ta by\u0142a \"podyktowana wzgl\u0119dami zawodowymi\". || Polska Fundacja Narodowa zamie\u015bci\u0142a w poniedzia\u0142ek na Twitterze o\u015bwiadczenie, w kt\u00f3rym odnosi si\u0119 do tej sprawy. || \u00a0 || \"Nowy zarz\u0105d Polskiej Fundacji Narodowej przyj\u0105\u0142 do wiadomo\u015bci  informacje medialne na temat postanowienia S\u0105du Okr\u0119gowego w Warszawie  wydanego na posiedzeniu niejawnym bez uczestnictwa stron oddalaj\u0105cego  apelacj\u0119 PFN w sprawie wniosku Prezydenta m.st. Warszawy o orzeczenie  niezgodno\u015bci dzia\u0142ania fundacji z przepisami prawa i statutem oraz  celem, w jakim fundacja zosta\u0142a ustanowiona. Do chwili obecnej  postanowienie nie zosta\u0142o dor\u0119czone Fundacji\" - czytamy. || Do sprawy odnie\u015bli si\u0119 tego samego dnia na briefingu w Sejmie pos\u0142owie Platformy Obywatelskiej Robert Kropiwnicki i Grzegorz Furgo. || - Polska Fundacja Narodowa pr\u00f3bowa\u0142a udowadnia\u0107, \u017ce ta kampania  spe\u0142nia warunki promocji i ochrony wizerunku Polski, co by\u0142o oczywist\u0105  g\u0142upot\u0105. S\u0105d potwierdzi\u0142, \u017ce ta kampania nie by\u0142a realizowana zgodnie ze  statutem fundacji - powiedzia\u0142 Kropiwnicki. || - W zwi\u0105zku z tym wnosimy do ministra kultury (i dziedzictwa narodowego, wicepremiera - red.) Piotra  Gli\u0144skiego o to, by przeprowadzi\u0142 kontrol\u0119 w tej fundacji, bo ona jemu  podlega. B\u0119dziemy te\u017c wnosi\u0107, aby \u00f3wcze\u015bni prezes PFN Cezary Jurkiewicz i  wiceprezes Maciej \u015awirski zwr\u00f3cili 8,5 miliona z\u0142otych, kt\u00f3re wydali z pieni\u0119dzy  PFN, utrzymywanej z wp\u0142at sp\u00f3\u0142ek Skarbu Pa\u0144stwa - powiedzia\u0142 polityk. || Jak podkre\u015bli\u0142, sp\u00f3\u0142ki te \"wnosz\u0105 ogromne pieni\u0105dze  na dzia\u0142alno\u015b\u0107 Fundacji, kt\u00f3ra s\u0142u\u017cy\u0142a i s\u0142u\u017cy obecnie polityce  PiS-owskiej\". - Wnosimy wi\u0119c do Piotra Gli\u0144skiego o kontrol\u0119 i by  przeprowadzi\u0142 egzekucj\u0119 z pan\u00f3w Jurkiewicza i \u015awirskiego 8,5 miliona z\u0142otych,  kt\u00f3re zosta\u0142y wydane niezgodnie ze statutem - powt\u00f3rzy\u0142. || - Takie dzia\u0142ania s\u0105  niezgodne z prawem, dlatego uwa\u017camy, ze \u00f3wczesny zarz\u0105d powinien odda\u0107  te pieni\u0105dze - doda\u0142 Kropiwnicki. || Pose\u0142 Grzegorz Furgo pyta\u0142 z kolei o inne projekty fundacji. - Co si\u0119 dzieje ze spraw\u0105 jachtu, kt\u00f3ry mia\u0142 promowa\u0107 Polsk\u0119 i kt\u00f3ry  zosta\u0142 zakupiony za 900 tysi\u0119cy euro, a obecnie stoi rozbity w ma\u0142ej  marinie na Rhode Island w USA i jest antyreklam\u0105? Z tego co wiemy, od  kwietniowego wypadku jacht ten stoi opuszczony i zapomniany - m\u00f3wi\u0142. || Wskazywa\u0142 tak\u017ce \u017ce \"na napraw\u0119  tego jachtu by\u0142y wydane du\u017ce pieni\u0105dze, a my nic nie wiemy, bo fundacja w  tym temacie milczy\". - W ko\u0144cu pan Gli\u0144ski powinien te\u017c powiedzie\u0107, co ze  sztandarowym projektem jego i fundacji, czyli filmu hollywoodzkiego. Takie filmy robi si\u0119 albo z wytw\u00f3rniami filmowymi albo  producentami - doda\u0142. || Jego zdaniem \"dobrze by\u0142oby, gdyby opinia publiczna dowiedzia\u0142a si\u0119, z  jakim to producentem rozmawiamy i czy jest w og\u00f3le jakikolwiek  scenariusz\". - Wygl\u0105da na to, \u017ce mamy fundacj\u0119 \"nafaszerowan\u0105\" publicznymi  pieni\u0119dzmi, kt\u00f3ra generuje kompromitacj\u0119 za kompromitacj\u0105 - podsumowa\u0142 polityk. || Polska Fundacja Narodowa stara\u0142a si\u0119 dowie\u015b\u0107 przed s\u0105dem, \u017ce kampania \"Sprawiedliwe S\u0105dy\" jest \"promocj\u0105 i ochron\u0105 wizerunku Rzeczypospolitej Polskiej i jej gospodarki\". W listopadzie 2018 r. S\u0105d Rejonowy stwierdzi\u0142, \u017ce \"podejmowane w trakcie tej kampanii dzia\u0142ania nie tylko nie promuj\u0105 i nie chroni\u0105 wizerunku Rzeczypospolitej Polskiej, ale wr\u0119cz przeciwnie wizerunek ten znacznie os\u0142abiaj\u0105\", a tak\u017ce kreowa\u0142y \"wy\u0142\u0105cznie negatywny, oparty na jednostkowych przypadkach, obraz w\u0142adzy s\u0105downiczej\". || W kwietniu do S\u0105du Okr\u0119gowego wp\u0142yn\u0119\u0142a apelacja PFN. Fundacja w uzasadnieniu do niej wskazywa\u0142a, \u017ce nie zgadza si\u0119 z orzeczeniem S\u0105du Rejonowego. Twierdzi\u0142a m.in., \u017ce s\u0105d nie opar\u0142 swojej oceny na \"\u017cadnych mierzalnych, konkretnych, obiektywnych i fachowych okoliczno\u015bciach\". T\u0142umaczy\u0142a tak\u017ce, \u017ce \"konieczne by\u0142o podj\u0119cie kampanii medialnej rzetelnie wyja\u015bniaj\u0105cej rzeczywist\u0105 istot\u0119, tre\u015b\u0107 i zakres zmian prawnych\". || Kampania \"Sprawiedliwe s\u0105dy\", kt\u00f3ra - w zamy\u015ble jej autor\u00f3w - mia\u0142a przybli\u017cy\u0107 polskiej i zagranicznej opinii publicznej cele i szczeg\u00f3\u0142y reformy s\u0105downictwa w Polsce, by\u0142a organizowana w 2017 roku przez PFN. || W jej ramach na ulicach polskich miast pojawi\u0142y si\u0119 billboardy z has\u0142ami: \"Niech zostanie tak jak by\u0142o. Czy na pewno tego chcesz?\". \"Tak jest: s\u0119dziowie o sobie 'nadzwyczajna kasta'. Tak b\u0119dzie: s\u0119dziowie, jak wszyscy obywatele - gdy \u0142ami\u0105 prawo, ponosz\u0105 odpowiedzialno\u015b\u0107\". || Uruchomiono te\u017c strony internetowe m.in. na temat za\u0142o\u017ce\u0144 reformy wymiaru sprawiedliwo\u015bci. Mo\u017cna tam by\u0142o przeczyta\u0107 o potrzebie przyspieszenia post\u0119powa\u0144 s\u0105dowych i zapewnieniu r\u00f3wno\u015bci \"wszystkich wobec prawa\". \"Ryba psuje si\u0119 od g\u0142owy - nie b\u0119dzie realnej naprawy wymiaru sprawiedliwo\u015bci bez zmian organizacyjnych i personalnych w Krajowej Radzie S\u0105downictwa i S\u0105dzie Najwy\u017cszym\" - pisano w zak\u0142adce \"Sprawiedliwe i niezawis\u0142e s\u0105dy\". || Opozycja zarzuca\u0142a fundacji, \u017ce za pa\u0144stwowe pieni\u0105dze realizuje przekaz PiS. Media informowa\u0142y ponadto, \u017ce tw\u00f3rc\u0105 kampanii \"Sprawiedliwe s\u0105dy\" jest firma PR-owa Solvere, za\u0142o\u017cona przez dwoje by\u0142ych pracownik\u00f3w kancelarii premiera - Piotra Matczuka i Ann\u0119 Plakwicz. || PFN istnieje od 2016 r. i zosta\u0142a utworzona z inicjatywy prezes\u00f3w 17 sp\u00f3\u0142ek Skarbu Pa\u0144stwa.", "autor": "akr/adso", "source": "PAP"},
{"id": "951027", "url": "https://www.tvn24.pl/wiadomosci-ze-swiata,2/parada-rownosci-w-londynie-z-udzialem-samolotow-red-arrows-i-zolnierzy,951027.html", "date": "2019-07-08", "time": "19:30:00", "title": "\"Otwarci na wszystkie talenty\". Brytyjscy \u017co\u0142nierze na paradzie r\u00f3wno\u015bci w Londynie", "lead": "Samoloty brytyjskiego wojskowego zespo\u0142u akrobacyjnego Red Arrows u\u015bwietni\u0142y w ten weekend londy\u0144sk\u0105 parad\u0119 r\u00f3wno\u015bci, czyli Pride in London. Defilowali w niej te\u017c \u017co\u0142nierze pozosta\u0142ych rodzaj\u00f3w si\u0142 zbrojnych, kt\u00f3re podkre\u015blaj\u0105: jeste\u015bmy otwarci na wszystkie talenty, niezale\u017cnie od orientacji seksualnej. W Polsce drzwi do s\u0142u\u017cby wojskowej pozostaj\u0105 zamkni\u0119te dla os\u00f3b transseksualnych.", "text": "Samoloty brytyjskiego wojskowego zespo\u0142u akrobacyjnego Red Arrows u\u015bwietni\u0142y w ten weekend londy\u0144sk\u0105 parad\u0119 r\u00f3wno\u015bci, czyli Pride in London. Defilowali w niej te\u017c \u017co\u0142nierze pozosta\u0142ych rodzaj\u00f3w si\u0142 zbrojnych, kt\u00f3re podkre\u015blaj\u0105: jeste\u015bmy otwarci na wszystkie talenty, niezale\u017cnie od orientacji seksualnej. W Polsce drzwi do s\u0142u\u017cby wojskowej pozostaj\u0105 zamkni\u0119te dla os\u00f3b transseksualnych. || Red Arrows to zesp\u00f3\u0142 akrobacyjny Kr\u00f3lewskich Si\u0142 Powietrznych, czyli Royal Air Force. W sobot\u0119 zaprezentowa\u0142 si\u0119 nad Londynem. Przelot na niskim pu\u0142apie by\u0142 cz\u0119\u015bci\u0105 parady Pride in London, zorganizowanej przez spo\u0142eczno\u015b\u0107 LGBT+, czyli m.in. lesbijek, gej\u00f3w, os\u00f3b biseksualnych i transseksualnych. || Nad Trafalgar Square samoloty Hawk wypu\u015bci\u0142y kolorowe dymy. Nie by\u0142y to jednak barwy t\u0119czy, lecz kolory RAF \u2013 biel, czerwie\u0144 i b\u0142\u0119kit. Przed pokazem lotnicy sprawdzali, czy mo\u017cna rozszerzy\u0107 palet\u0119 o inne barwy, ale okaza\u0142o si\u0119 to zbyt trudne z powod\u00f3w technicznych. || \u00a0 || \u00a0 || Przelot nad parad\u0105 by\u0142 tylko jednym z element\u00f3w zaanga\u017cowania brytyjskich si\u0142 zbrojnych w londy\u0144skie wydarzenie. Na ziemi defilowa\u0142y grupki \u017co\u0142nierzy wszystkich rodzaj\u00f3w si\u0142 zbrojnych. Podczas imprezy wyst\u0105pi\u0142a te\u017c orkiestra wojskowa. || Kr\u00f3lewska Marynarka Wojenna, czyli Royal Navy poinformowa\u0142a, \u017ce w paradzie wzi\u0119\u0142o udzia\u0142 ponad 200 wojskowych i cywil\u00f3w pracuj\u0105cych dla brytyjskiego ministerstwa obrony. || Marynarze zamie\u015bcili te\u017c w mediach spo\u0142eczno\u015bciowych film, kt\u00f3ry pokazuje udzia\u0142 wojska w Pride in London. || \"Kilkudziesi\u0119ciu marynarzy i \u017co\u0142nierzy Royal Marines maszerowa\u0142o dumnie obok najbardziej charakterystycznych londy\u0144skich zabytk\u00f3w, aby wys\u0142a\u0107 sygna\u0142, \u017ce s\u0142u\u017cba w szeregach marynarki jest otwarta na wszystkie talenty, niezale\u017cnie od orientacji seksualnej lub to\u017csamo\u015bci p\u0142ciowej\" \u2013 napisa\u0142a Royal Navy na swojej stronie internetowej.\u00a0                     || Kr\u00f3lewskie Si\u0142y Powietrzne pochwali\u0142y si\u0119 te\u017c w mediach spo\u0142eczno\u015bciowych, \u017ce w jednym z ranking\u00f3w zosta\u0142y wskazane jako jeden z najbardziej inkluzyjnych pracodawc\u00f3w w Wielkiej Brytanii. || W tym roku przypada 20. rocznica zniesienia zakazu s\u0142u\u017cby os\u00f3b LGBT+ w brytyjskich si\u0142ach zbrojnych. || Tymczasem w Polsce obowi\u0105zuj\u0105 przepisy, zgodnie z kt\u00f3rymi w wojsku nie mog\u0105 s\u0142u\u017cy\u0107 transseksuali\u015bci. || Stwierdzenie przez wojskow\u0105 komisj\u0119 lekarsk\u0105 transseksualizmu oznacza automatyczne przyznanie kategorii E, czyli uznanie danej osoby za trwale i ca\u0142kowicie niezdoln\u0105 do czynnej s\u0142u\u017cby wojskowej w czasie pokoju oraz w razie og\u0142oszenia mobilizacji i w czasie wojny. || Pod koniec 2017 r. Ministerstwo Obrony Narodowej przygotowa\u0142o projekt zmiany tych przepis\u00f3w. Wynika\u0142 on z zalece\u0144 wydanych przez Europejsk\u0105 Komisj\u0119 przeciwko Rasizmowi i Nietolerancji (ang. European Commission against Racism and Intolerance, ECRI), kt\u00f3ra jest niezale\u017cnym organem monitoringowym Rady Europy.\u00a0         || Gdy na pocz\u0105tku 2018 r. projektem zainteresowa\u0142y si\u0119 media, MON wycofa\u0142o si\u0119 z zapis\u00f3w dotycz\u0105cych os\u00f3b transseksualnych. Do konsultacji skierowano now\u0105 wersj\u0119 dokumentu, utrzymuj\u0105c\u0105 zapisy, z kt\u00f3rych wynika, \u017ce osoby transseksualne nie mog\u0105 s\u0142u\u017cy\u0107 w wojsku. || Transseksualizm pozosta\u0142 w wykazie chor\u00f3b i u\u0142omno\u015bci, kt\u00f3rych wyst\u0119powanie dyskwalifikuje kandydat\u00f3w do czynnej s\u0142u\u017cby wojskowej. || Transseksualizm to jedno z zaburze\u0144 to\u017csamo\u015bci p\u0142ciowej, w kt\u00f3rym identyfikacja p\u0142ciowa nie zgadza si\u0119 z p\u0142ci\u0105 morfologiczn\u0105. Przyczyny tego zjawiska pozostaj\u0105 nieznane. Wyst\u0119puje ono \u015brednio u 4-5 os\u00f3b na 100 tysi\u0119cy.", "autor": "Rafa\u0142 Lesiecki (rafal_lesiecki@tvn24.pl)", "source": "tvn24.pl"},
{"id": "950998", "url": "https://www.tvn24.pl/lodz,69/lodzkie-rzeka-zmienila-kolor-sprawe-bada-prokuratura,950998.html", "date": "2019-07-08", "time": "13:42:49", "title": "Rzeka zmieni\u0142a kolor. WIO\u015a: to nieczysto\u015bci z pobliskiego zak\u0142adu", "lead": "- \u015acieki bez \u017cadnego przeczyszczenia by\u0142y wylewane z zak\u0142ad\u00f3w przemys\u0142owych do rzeki Wrz\u0105ca - twierdzi Wojew\u00f3dzki Inspektor Ochrony \u015arodowiska w \u0141odzi. To, czy zgierska firma regularnie zanieczyszcza\u0142a \u015brodowisko, bada prokuratura.", "text": "- \u015acieki bez \u017cadnego przeczyszczenia by\u0142y wylewane z zak\u0142ad\u00f3w przemys\u0142owych do rzeki Wrz\u0105ca - twierdzi Wojew\u00f3dzki Inspektor Ochrony \u015arodowiska w \u0141odzi. To, czy zgierska firma regularnie zanieczyszcza\u0142a \u015brodowisko, bada prokuratura. || O tym, \u017ce rzeka Wrz\u0105ca w Zgierzu zmieni\u0142a kolor na czerwony, miejscowi stra\u017cnicy miejscy zostali zaalarmowani w ubieg\u0142ym tygodniu. || - Mieszka\u0144cy alarmowali, \u017ce unosi\u0142 si\u0119 nie\u0142adny zapach, a woda w rzece zmieni\u0142a kolor na krwistoczerwony - opowiada Piotr Krysztofiak, reporter Radia \u0141\u00f3d\u017a, kt\u00f3re jako pierwsze nag\u0142o\u015bni\u0142o spraw\u0119. || Stra\u017cnicy sprawdzali, sk\u0105d nieczysto\u015bci dostaj\u0105 si\u0119 do rzeki. W ko\u0144cu dotarli do zak\u0142ad\u00f3w farbiarskich na po\u0142udniu miasta. || - Ustalili\u015bmy, \u017ce zanieczyszczenia wydobywaj\u0105 si\u0119 w\u0142a\u015bnie z tych zak\u0142ad\u00f3w. Razem z inspektorami Wojew\u00f3dzkiego Inspektoratu Ochrony \u015arodowiska weszli\u015bmy na teren firmy - opowiada Dariusz Bere\u017cewski, komendant zgierskiej stra\u017cy miejskiej. || W piwnicy stra\u017cnicy znale\u017ali pompy, kt\u00f3re - jak m\u00f3wi komendant - odprowadza\u0142y nieczysto\u015bci pofarbiarskie do gruntu. || - \u015acieki trafia\u0142y finalnie do rzeki, z pomini\u0119ciem system\u00f3w oczyszczaj\u0105cych - podkre\u015bla Artur Owczarek, dyrektor WIO\u015a w \u0141odzi. || Post\u0119powanie w tej sprawie wszcz\u0119\u0142a prokuratura. || - Badamy j\u0105 pod k\u0105tem przest\u0119pstwa polegaj\u0105cego na zanieczyszczeniu \u015brodowiska w stopniu znacznym. Jest to przest\u0119pstwo zagro\u017cone kar\u0105 pozbawienia wolno\u015bci do lat pi\u0119ciu - informuje Krzysztof Kopania, rzecznik \u0142\u00f3dzkiej prokuratury okr\u0119gowej. || \u015aledczy przeprowadzili ju\u017c ogl\u0119dziny na terenie firmy. Czekaj\u0105 na zako\u0144czenie wynik\u00f3w badania Wojew\u00f3dzkiego Inspektoratu Ochrony \u015arodowiska. || - Bardzo wa\u017cne b\u0119dzie ustalenie, czy do zanieczyszczenia dosz\u0142o incydentalnie, czy te\u017c by\u0142 to powtarzaj\u0105cy si\u0119 proceder - zaznacza Kopania. || Nie uda\u0142o nam si\u0119 skontaktowa\u0107 z przedstawicielami firmy, w kt\u00f3rej mia\u0142o dochodzi\u0107 do nieprawid\u0142owo\u015bci. Jej przedstawiciele odm\u00f3wili komentarza innym mediom.", "autor": "b\u017c", "source": "TVN24 \u0141\u00f3d\u017a"},
{"id": "951165", "url": "https://www.tvn24.pl/wiadomosci-ze-swiata,2/iran-szef-msz-mocarstwa-nie-wynegocjuja-z-nami-lepszej-umowy,951165.html", "date": "2019-07-08", "time": "20:30:01", "title": "Szef ira\u0144skiego MSZ: lepszego porozumienia nuklearnego nie b\u0119dzie", "lead": "\u015awiatowe mocarstwa nie b\u0119d\u0105 w stanie wynegocjowa\u0107 lepszego ni\u017c historyczna umowa atomowa z 2015 roku porozumienia z Iranem - napisa\u0142 w poniedzia\u0142ek na Twitterze szef ira\u0144skiej dyplomacji Mohammad D\u017cawad Zarif. Wiceprezydent USA Mike Pence nazwa\u0142 to porozumienie \"katastrofalnym\".", "text": "\u015awiatowe mocarstwa nie b\u0119d\u0105 w stanie wynegocjowa\u0107 lepszego ni\u017c historyczna umowa atomowa z 2015 roku porozumienia z Iranem - napisa\u0142 w poniedzia\u0142ek na Twitterze szef ira\u0144skiej dyplomacji Mohammad D\u017cawad Zarif. Wiceprezydent USA Mike Pence nazwa\u0142 to porozumienie \"katastrofalnym\". || Jak oceni\u0142 szef MSZ w Teheranie, skupiona wok\u00f3\u0142 Donalda Trumpa grupa polityk\u00f3w znanych z twardego podej\u015bcia do Iranu (Zesp\u00f3\u0142 B) zdo\u0142a\u0142a przekona\u0107 prezydenta USA, \u017ce uda mu si\u0119 osi\u0105gn\u0105\u0107 lepsze warunki porozumienia z Teheranem. || \"Zesp\u00f3\u0142 B (ang. B Team) przekona\u0142 Donalda Trumpa do bzdury, \u017ce gdy zabije JCPOA ( umow\u0119 nuklearn\u0105 - red.) za pomoc\u0105 gospodarczego terroryzmu, zdo\u0142a uzyska\u0107 lepsz\u0105 umow\u0119\" - napisa\u0142 Zarif. || \"Podczas gdy coraz wyra\u017aniej wida\u0107, \u017ce lepszej umowy nie b\u0119dzie, (Zesp\u00f3\u0142 B) nawo\u0142uje, by Iran w pe\u0142ni stosowa\u0142 si\u0119 (do postanowie\u0144 porozumienia), co zakrawa na absurd. Jest wyj\u015bcie z obecnej sytuacji, ale nie z Zespo\u0142em B u w\u0142adzy\" - podkre\u015bli\u0142. || W przesz\u0142o\u015bci szef MSZ Iranu m\u00f3wi\u0142 wielokrotnie, \u017ce tzw. Zesp\u00f3\u0142 B, do kt\u00f3rego zaliczy\u0142 m.in. doradc\u0119 Trumpa ds. bezpiecze\u0144stwa narodowego Johna Boltona, a tak\u017ce konserwatywnego premiera Izraela Benjamina Netanjahua, mo\u017ce sprowokowa\u0107 Trumpa do wywo\u0142ania konfliktu z Iranem. || W poniedzia\u0142ek wiceprezydent Stan\u00f3w Zjednoczonych Mike Pence w trakcie spotkania z proizraelskim stowarzyszeniem chrze\u015bcija\u0144skim w Waszyngtonie powiedzia\u0142, \u017ce USA nie cofn\u0105 si\u0119 w konflikcie z Iranem, ale s\u0105 gotowe do podj\u0119cia rozm\u00f3w. || USA nie d\u0105\u017c\u0105 do wojny z Iranem, ale b\u0119d\u0105 nadal przeciwstawia\u0107 si\u0119 \"niebezpiecznym wp\u0142ywom\" Teheranu na \u015bwiecie i \"nigdy nie pozwol\u0105 na to, by Iran zdoby\u0142 bro\u0144 nuklearn\u0105\" - oznajmi\u0142 Pence. || Nazwa\u0142 mi\u0119dzynarodowe porozumienie nuklearne z Iranem z 2015 roku \"katastrofalnym\" i ostrzeg\u0142, \u017ce Iran nie powinien bra\u0107 \"pow\u015bci\u0105gliwo\u015bci Ameryki za brak determinacji\". - Stany Zjednoczone i ich si\u0142y zbrojne s\u0105 przygotowane na to, by broni\u0107 na Bliskim Wschodzie naszych interes\u00f3w oraz obywateli i personelu wojskowego - doda\u0142. || W zesz\u0142y poniedzia\u0142ek Zarif przekaza\u0142, \u017ce ira\u0144skie zapasy nisko wzbogaconego uranu przekroczy\u0142y limit 300 kg ustalony w porozumieniu \u015bwiatowych mocarstw (USA, Rosja, Chiny, Wielka Brytania, Francja i Niemcy) z Iranem w sprawie jego programu nuklearnego. || Potwierdzi\u0142a to Mi\u0119dzynarodowa Agencja Energii Atomowej (MAEA). || W ubieg\u0142ym tygodniu min\u0105\u0142 wyznaczony przez Teheran pa\u0144stwom europejskim na zaoferowanie nowych warunk\u00f3w uk\u0142adu nuklearnego. W niedziel\u0119 rzecznik ira\u0144skiego rz\u0105du zapowiedzia\u0142, je\u015bli jego sygnatariusze nie zezwol\u0105 na eksport ira\u0144skiej ropy, Teheran co 60 dni b\u0119dzie dalej ogranicza\u0142 swoje zobowi\u0105zania w ramach tej umowy. || W maju 2018 roku Trump wycofa\u0142 USA z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y te umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Teheran i grozi takimi retorsjami wszystkim krajom i podmiotom, kt\u00f3re tych ogranicze\u0144 nie b\u0119d\u0105 respektowa\u0107.", "autor": "ft/adso", "source": "PAP"},
{"id": "950982", "url": "https://www.tvn24.pl/wroclaw,44/lubin-matka-zostawila-niemowle-w-aucie-uslyszala-zarzut,950982.html", "date": "2019-07-08", "time": "13:36:31", "title": "Zostawi\u0142a \u015bpi\u0105ce niemowl\u0119 w aucie, posz\u0142a na gie\u0142d\u0119. Zarzut dla matki", "lead": "Samoch\u00f3d zostawi\u0142a na s\u0142o\u0144cu, w \u015brodku \u015bpi\u0105c\u0105 o\u015bmiomiesi\u0119czn\u0105 c\u00f3rk\u0119. Po kilkudziesi\u0119ciu minutach p\u0142acz dziecka zaniepokoi\u0142 przechodni\u00f3w. Zaalarmowali policjant\u00f3w z Lubina (Dolno\u015bl\u0105skie). Matka dziewczynki zosta\u0142a zatrzymana, a dziecko trafi\u0142o do szpitala.", "text": "Samoch\u00f3d zostawi\u0142a na s\u0142o\u0144cu, w \u015brodku \u015bpi\u0105c\u0105 o\u015bmiomiesi\u0119czn\u0105 c\u00f3rk\u0119. Po kilkudziesi\u0119ciu minutach p\u0142acz dziecka zaniepokoi\u0142 przechodni\u00f3w. Zaalarmowali policjant\u00f3w z Lubina (Dolno\u015bl\u0105skie). Matka dziewczynki zosta\u0142a zatrzymana, a dziecko trafi\u0142o do szpitala. || Do zdarzenia dosz\u0142o w sobotnie popo\u0142udnie na terenie gie\u0142dy w Lubinie. - Przechodnie us\u0142yszeli p\u0142acz dziecka dobiegaj\u0105cy z auta pozostawionego na parkingu - informuje st. asp. Monika Kaleta z biura prasowego dolno\u015bl\u0105skiej policji. || Samoch\u00f3d mia\u0142 przyciemniane szyby. \u015awiadkowie s\u0142yszeli p\u0142acz, ale nie byli w stanie zobaczy\u0107, co dok\u0142adnie dzieje si\u0119 z dzieckiem. Nie wiedzieli te\u017c, w jakim mo\u017ce by\u0107 wieku. Zadzwonili na numer 112. Na miejsce ruszyli policjanci. Gdy dotarli do zaparkowanego auta, do samochodu podesz\u0142a te\u017c matka. - Otworzy\u0142a drzwi. By\u0142a zaskoczona obecno\u015bci\u0105 funkcjonariuszy - relacjonuje Kaleta. I dodaje, \u017ce matka uda\u0142a si\u0119 na gie\u0142d\u0119, by handlowa\u0107 odzie\u017c\u0105. Towarzyszy\u0142a jej dw\u00f3jka dzieci. Kobieta mia\u0142a zostawi\u0107 c\u00f3rk\u0119 w aucie, gdy ta spa\u0142a. || - Wr\u00f3ci\u0142a po oko\u0142o 50 minutach. W tym czasie temperatura powietrza wynosi\u0142a oko\u0142o 25 stopni Celsjusza, a pojazd sta\u0142 w nas\u0142onecznionym miejscu - podkre\u015bla policjantka. || Policjanci wezwali karetk\u0119 pogotowia. Po wst\u0119pnych badaniach niemowl\u0119 przewieziono do szpitala. Tam podj\u0119to decyzj\u0119 o hospitalizowaniu ze wzgl\u0119du na objawy odwodnienia. Dw\u00f3jka pozosta\u0142ych dzieci zosta\u0142a pod opiek\u0105 ojca. 31-letnia matka zosta\u0142a zatrzymana. Us\u0142ysza\u0142a zarzut nara\u017cenia dziecka na bezpo\u015brednie niebezpiecze\u0144stwo utraty \u017cycia lub zdrowia. Grozi jej za to do pi\u0119ciu lat wi\u0119zienia.", "autor": "tam", "source": "TVN24 Wroc\u0142aw"},
{"id": "951010", "url": "https://www.tvn24.pl/wiadomosci-z-kraju,3/piknik-wojskowy-w-gizycku-georgette-mosbacher-i-mariusz-blaszczak-o-stosunkach-polski-i-usa,951010.html", "date": "2019-07-08", "time": "13:45:03", "title": "Mosbacher: Polska i USA przyk\u0142adem w kwestii zapewniania pokoju w Europie", "lead": "- Wojsko Polskie musi by\u0107 wyposa\u017cone w najnowocze\u015bniejszy sprz\u0119t. Przyk\u0142adem tego najnowocze\u015bniejszego sprz\u0119tu s\u0105 mo\u017adzierze samobie\u017cne Rak razem z wozami dowodzenia, kt\u00f3re mia\u0142em zaszczyt przekaza\u0107 - m\u00f3wi\u0142 minister obrony Mariusz B\u0142aszczak podczas pikniku wojskowego w Gi\u017cycku. - W kwestii zapewniania pokoju w Europie Polska i Stany Zjednoczone s\u0105 przyk\u0142adem dla innych - dodawa\u0142a ambasador USA w Polsce Georgette Mosbacher.", "text": "- Wojsko Polskie musi by\u0107 wyposa\u017cone w najnowocze\u015bniejszy sprz\u0119t. Przyk\u0142adem tego najnowocze\u015bniejszego sprz\u0119tu s\u0105 mo\u017adzierze samobie\u017cne Rak razem z wozami dowodzenia, kt\u00f3re mia\u0142em zaszczyt przekaza\u0107 - m\u00f3wi\u0142 minister obrony Mariusz B\u0142aszczak podczas pikniku wojskowego w Gi\u017cycku. - W kwestii zapewniania pokoju w Europie Polska i Stany Zjednoczone s\u0105 przyk\u0142adem dla innych - dodawa\u0142a ambasador USA w Polsce Georgette Mosbacher. || W Gi\u017cycku minister obrony przekaza\u0142 15. Gi\u017cyckiej Brygadzie Zmechanizowanej kompanijny modu\u0142 ogniowy z\u0142o\u017cony z mo\u017adzierzy Rak i woz\u00f3w towarzysz\u0105cych. || Odby\u0142 si\u0119 tak\u017ce polsko-ameryka\u0144ski piknik wojskowy. Udzia\u0142 w nim wzi\u0119li w\u0142a\u015bnie Mariusz B\u0142aszczak i ambasador USA w Polsce Georgette Mosbacher. || - Wojsko Polskie musi by\u0107 wyposa\u017cone w najnowocze\u015bniejszy sprz\u0119t. Przyk\u0142adem tego najnowocze\u015bniejszego sprz\u0119tu s\u0105 mo\u017adzierze samobie\u017cne Rak razem z wozami dowodzenia, kt\u00f3re mia\u0142em zaszczyt przekaza\u0107 \u2013 powiedzia\u0142 B\u0142aszczak. Doda\u0142, \u017ce jego celem jest zwi\u0119kszenie liczebno\u015bci armii, czemu s\u0142u\u017cy kampania rekrutacyjna \"Zosta\u0144 \u017co\u0142nierzem Rzeczypospolitej\", prowadzona tak\u017ce w Gi\u017cycku, modernizacja techniczna armii i jak najmocniejsze osadzenie w strukturach NATO, a szczeg\u00f3lnie zacie\u015bnianie relacji ze Stanami Zjednoczonymi. || Przypomnia\u0142 decyzj\u0119 o powo\u0142aniu 18. Dywizji Zmechanizowanej, a tak\u017ce kontrakty ze stron\u0105 ameryka\u0144sk\u0105 na zestawy obrony powietrznej Patriot oraz artylerii rakietowej HIMARS. Doda\u0142, \u017ce trwaj\u0105 negocjacje w sprawie zakupu przez Polsk\u0119 wielozadaniowych samolot\u00f3w bojowych F-35. || G\u0142os zabra\u0142a te\u017c Georgette Mosbacher. Wskazywa\u0142a, \u017ce w zesz\u0142ym tygodniu USA \u015bwi\u0119towa\u0142y 243. rocznic\u0119 niepodleg\u0142o\u015bci. - Tak, jak wiele lat temu Polska pomog\u0142a Stanom Zjednoczonym, tak teraz Stany Zjednoczone s\u0105 zaanga\u017cowane w rozw\u00f3j demokratycznej Polski - m\u00f3wi\u0142a. || - Ciesz\u0119 si\u0119, \u017ce widz\u0119 ameryka\u0144skich \u017co\u0142nierzy stoj\u0105cych rami\u0119 w rami\u0119 z polskimi \u017co\u0142nierzami. Pokazuje to nasz\u0105 wsp\u00f3\u0142prac\u0119. Przeszli\u015bmy w naszej historii naprawd\u0119 wiele i nasze wi\u0119zy b\u0119d\u0105 trwa\u0107 - o\u015bwiadczy\u0142a ambasador USA. || Mosbacher przypomina\u0142a, \u017ce w czerwcu prezydenci Polski i USA podpisali deklaracj\u0119 dotycz\u0105c\u0105 zwi\u0119kszania rotacyjnej obecno\u015bci wojsk ameryka\u0144skich w Polsce o tysi\u0105c \u017co\u0142nierzy. - Planowane jest r\u00f3wnie\u017c rozmieszczenie w Polsce ameryka\u0144skich si\u0142 powietrznych ze zdolno\u015bciami wywiadowczymi, jak r\u00f3wnie\u017c zwi\u0119kszenie zdolno\u015bci obronnych - doda\u0142a. || Ambasador USA stwierdzi\u0142a, \u017ce Polska i Stany Zjednoczone \"s\u0105 przyk\u0142adem\" dla innych w kwestii dbania o zapewnianie pokoju w Europie\". Przypomina\u0142a, \u017ce bardzo jasno m\u00f3wi\u0142 o tym Donald Trump podczas konferencji z Andrzejem Dud\u0105 podczas wizyty polskiego prezydenta w Waszyngtonie.", "autor": "mjz/adso", "source": "PAP"},
{"id": "951002", "url": "https://www.tvn24.pl/ciekawostki-michalki,5/ona-ma-103-lata-on-100-wlasnie-wzieli-slub,951002.html", "date": "2019-07-08", "time": "14:10:14", "title": "Ona ma 103 lata, on 100. W\u0142a\u015bnie wzi\u0119li \u015blub", "lead": "Phyllis i John Cookowie to para nowo\u017ce\u0144c\u00f3w z ameryka\u0144skiego stanu Ohio. Pa\u0144stwo m\u0142odzi stan\u0119li na \u015blubnym kobiercu ju\u017c po uko\u0144czeniu setnych urodzin. On ma 100 lat, ona prawie 103.", "text": "Phyllis i John Cookowie to para nowo\u017ce\u0144c\u00f3w z ameryka\u0144skiego stanu Ohio. Pa\u0144stwo m\u0142odzi stan\u0119li na \u015blubnym kobiercu ju\u017c po uko\u0144czeniu setnych urodzin. On ma 100 lat, ona prawie 103. || Phyllis i John s\u0105 pensjonariuszami domu seniora w Sylvanii - miasteczku w p\u00f3\u0142nocnej cz\u0119\u015bci stanu Ohio. On jest weteranem II wojny \u015bwiatowej i w\u0142a\u015bnie sko\u0144czy\u0142 100 lat, ona 103. urodziny \u015bwi\u0119towa\u0107 b\u0119dzie w sierpniu. Para w\u0142a\u015bnie wzi\u0119\u0142a \u015blub. || Radosn\u0105 nowin\u0119 obwie\u015bci\u0142 w mediach spo\u0142eczno\u015bciowych dom spokojnej staro\u015bci, w kt\u00f3rym mieszka ma\u0142\u017ce\u0144stwo. || \"Gratulacje dla nowo\u017ce\u0144c\u00f3w! John and Phyllis poznali si\u0119 w naszym o\u015brodku. W wieku 100 i 103 lat para zdecydowa\u0142a si\u0119 na \u015blub. Nigdy nie jest za p\u00f3\u017ano, by znale\u017a\u0107 mi\u0142o\u015b\u0107\u201d - czytamy w po\u015bcie opublikowanym na Facebooku. || Post ze szcz\u0119\u015bliw\u0105 wiadomo\u015bci\u0105 by\u0142 udost\u0119pniony ponad 600 razy. Pod wpisem pojawi\u0142y si\u0119 r\u00f3wnie\u017c dziesi\u0105tki \u017cycze\u0144 i gratulacji dla m\u0142odej pary. || \"To jest to, co sprawia, \u017ce moje serce ro\u015bnie! Gratulacje i najlepsze \u017cyczenia na d\u0142ugie wsp\u00f3lne \u017cycie\", \"Niech B\u00f3g Was b\u0142ogos\u0142awi! Taka szcz\u0119\u015bliwa historia w dzisiejszym \u015bwiecie. Najlepsze \u017cyczenia dla ma\u0142\u017ce\u0144stwa\", \"Nigdy nie jest za p\u00f3\u017ano. Mam nadziej\u0119, \u017ce oboje b\u0119dziecie cieszy\u0107 si\u0119 ka\u017cd\u0105 chwil\u0105\" - czytamy w nich. || Nowo\u017ce\u0144cy podkre\u015blaj\u0105, \u017ce decyzja o zawarciu ma\u0142\u017ce\u0144stwa nie by\u0142a pochopn\u0105 decyzj\u0105. Phyllis i John byli par\u0105 przez p\u00f3\u0142 roku, zanim podj\u0119li decyzj\u0119 o sformalizowaniu zwi\u0105zku. || \"Zakochali\u015bmy si\u0119 w sobie nawzajem. Pewnie uwa\u017cacie to za co\u015b niestosownego w naszym wieku, ale tak w\u0142a\u015bnie by\u0142o\" - m\u00f3wi Phyllis Cook, cytowana przez CNN. || \"Zgadzamy si\u0119 ze sob\u0105 w wielu sprawach i lubimy swoje towarzystwo\" - dodaje John. || Phyllis i John wypoczywaj\u0105 razem w s\u0142o\u0144cu, ciesz\u0105 si\u0119 wsp\u00f3lnymi posi\u0142kami oraz przeja\u017cd\u017ckami na skuterach inwalidzkich. Para szanuje jednak prawo do w\u0142asnej przestrzeni. Dlatego ma\u0142\u017conkowie nie zamieszkali we wsp\u00f3lnym pokoju. || \"On mieszka na pi\u0119trze, ja zosta\u0142am na parterze\u201d - m\u00f3wi Phyllis. || Ma\u0142\u017ce\u0144stwo planuje jak najwi\u0119cej czasu sp\u0119dza\u0107 wsp\u00f3lnie. || ZOBACZ TE\u017b >> ", "autor": "dp//mro", "source": "CNN, Facebook"},
{"id": "951020", "url": "https://www.tvn24.pl/pomorze,42/brusy-zemsta-na-szefie-ktory-nie-dal-mu-podwyzki,951020.html", "date": "2019-07-08", "time": "14:37:37", "title": "Nie dosta\u0142 podwy\u017cki, przeci\u0105\u0142 szefowi przewody hamulcowe", "lead": "34-letni pracownik jednej z firm w Brusach (Pomorskie) chcia\u0142 zem\u015bci\u0107 si\u0119 na szefie za to, \u017ce ten nie da\u0142 mu podwy\u017cki. Przyzna\u0142 si\u0119, \u017ce poluzowa\u0142 mu ko\u0142a w aucie i przeci\u0105\u0142 przewody hamulcowe. Grozi mu do 5 lat wi\u0119zienia.", "text": "34-letni pracownik jednej z firm w Brusach (Pomorskie) chcia\u0142 zem\u015bci\u0107 si\u0119 na szefie za to, \u017ce ten nie da\u0142 mu podwy\u017cki. Przyzna\u0142 si\u0119, \u017ce poluzowa\u0142 mu ko\u0142a w aucie i przeci\u0105\u0142 przewody hamulcowe. Grozi mu do 5 lat wi\u0119zienia. || Jak poinformowa\u0142a w poniedzia\u0142ek oficer prasowa Komendy Powiatowej Policji w Chojnicach st. sier\u017c. Justyna Przytarska, 34-latkowi postawiono zarzuty nara\u017cenia pracodawcy \"na bezpo\u015brednie niebezpiecze\u0144stwo utraty \u017cycia lub zdrowia\" oraz zniszczenia mienia nale\u017c\u0105cego do niego. || M\u0119\u017cczyzna wcze\u015bniej poszed\u0142 do 60-letniego szefa po podwy\u017ck\u0119. Ten jednak odm\u00f3wi\u0142. 34-latek postanowi\u0142 si\u0119 wi\u0119c zem\u015bci\u0107 i to w taki spos\u00f3b, \u017ce jego szef m\u00f3g\u0142 straci\u0107 \u017cycie. || Policjanci o sprawie zostali poinformowani przez 60-latka, kt\u00f3ry w ubieg\u0142ym tygodniu przyszed\u0142 na posterunek w Brusach i zg\u0142osi\u0142, \u017ce w kr\u00f3tkim czasie kto\u015b dwukrotnie uszkodzi\u0142 jego auto. W samochodzie zosta\u0142y przeci\u0119te przewody hamulcowe oraz przewody wspomagania kierownicy, odkr\u0119cono te\u017c trzy \u015bruby mocuj\u0105ce jedno z k\u00f3\u0142 pojazdu. W\u0142a\u015bciciel auta wyceni\u0142 straty na ponad 1,6 tysi\u0119cy z\u0142otych. || Policjanci sprawdzali r\u00f3\u017cne hipotezy i typowali, komu mog\u0142o zale\u017ce\u0107 na \u015bmierci 60-latka. Badana by\u0142a te\u017c hipoteza, \u017ce auto zosta\u0142o uszkodzone podczas jazdy. || Podejrzenia pad\u0142y te\u017c na niezadowolonego pracownika firmy. Podczas przeszukania jego mieszkania znaleziono narz\u0119dzia, kt\u00f3re mia\u0142y pos\u0142u\u017cy\u0107 do uszkodzenia auta pracodawcy oraz trzy brakuj\u0105ce \u015bruby do ko\u0142a. || - W trakcie przes\u0142uchania 34-latek przyzna\u0142, \u017ce majstrowa\u0142 w poje\u017adzie szefa. Zezna\u0142, \u017ce zrobi\u0142 to, bo nie by\u0142 zadowolony z wysoko\u015bci zarobk\u00f3w, jakie otrzymywa\u0142 za prac\u0119 u 60-latka - zdradza Przytarska. || Za nara\u017cenie \u017cycia i zdrowia pracodawcy grozi mu teraz pi\u0119\u0107 lat wi\u0119zienia. Prokuratura zastosowa\u0142a wobec niego \u015brodek zapobiegawczy w postaci dozoru policyjnego.", "autor": "e\u0141Ka/ks", "source": "TVN24 Pomorze/PAP"},
{"id": "950916", "url": "https://www.tvn24.pl/wiadomosci-ze-swiata,2/grecja-kyriakos-micotakis-obiecuje-ciezka-prace,950916.html", "date": "2019-07-08", "time": "13:54:00", "title": "Premier, syn premiera. Obieca\u0142 ci\u0119\u017ck\u0105 prac\u0119", "lead": "Kyriakos Micotakis, lider liberalno-konserwatywnej Nowej Demokracji, kt\u00f3ra zwyci\u0119\u017cy\u0142a w niedzielnych, przedterminowych wyborach parlamentarnych w Grecji, obieca\u0142 w swym przem\u00f3wieniu, \u017ce jego rz\u0105d b\u0119dzie ci\u0119\u017cko pracowa\u0107, by poprawi\u0107 sytuacj\u0119 gospodarcz\u0105 Grek\u00f3w. W poniedzia\u0142ek zosta\u0142 zaprzysi\u0119\u017cony na szefa rz\u0105du.", "text": "Kyriakos Micotakis, lider liberalno-konserwatywnej Nowej Demokracji, kt\u00f3ra zwyci\u0119\u017cy\u0142a w niedzielnych, przedterminowych wyborach parlamentarnych w Grecji, obieca\u0142 w swym przem\u00f3wieniu, \u017ce jego rz\u0105d b\u0119dzie ci\u0119\u017cko pracowa\u0107, by poprawi\u0107 sytuacj\u0119 gospodarcz\u0105 Grek\u00f3w. W poniedzia\u0142ek zosta\u0142 zaprzysi\u0119\u017cony na szefa rz\u0105du. || Nowa Demokracja uzyska\u0142a 39,6 proc. g\u0142os\u00f3w, natomiast kierowane przez poprzedniego premiera Aleksisa Ciprasa lewicowe ugrupowanie Syriza 31,5 procent. || Poniewa\u017c w greckiej ordynacji 250 mandat\u00f3w rozdzielanych jest proporcjonalnie mi\u0119dzy wszystkie partie, kt\u00f3re otrzyma\u0142y co najmniej 3 proc. g\u0142os\u00f3w, a pozosta\u0142e 50 stanowi premi\u0119 dla zwyci\u0119zcy, ND zdoby\u0142a w 300-osobowym jednoizbowym parlamencie bezwzgl\u0119dn\u0105 wi\u0119kszo\u015b\u0107 158 g\u0142os\u00f3w. || Koalicja Radykalnej Lewicy Alexisa Ciprasa rz\u0105dz\u0105ca od 2015 roku zdoby\u0142a tylko 86 mandat\u00f3w, o 59 mniej ni\u017c w poprzedniej kadencji, natomiast zapewniaj\u0105ca jej wcze\u015bniej swymi 10 mandatami koalicyjn\u0105 wi\u0119kszo\u015b\u0107 prawicowo-populistyczna partia Niezale\u017cni Grecy zrezygnowa\u0142a ze startu w wyborach. || W greckim parlamencie znajd\u0105 si\u0119 te\u017c Ruch na Rzecz Zmiany (Kinal), kt\u00f3ry za\u0142o\u017cyli w 2018 r. g\u0142\u00f3wnie byli cz\u0142onkowie jednej z tradycyjnie najwi\u0119kszych partii Grecji Pasok (22 mandaty), Komunistyczna Partia Grecji (15), skrajnie prawicowe Greckie Rozwi\u0105zanie (10) oraz Realistyczny Europejski Front Niepos\u0142usze\u0144stwa wchodz\u0105cy w sk\u0142ad paneuropejskiego ruchu na rzecz demokratyzacji Unii Europejskiej - DiEM25 (9). Na czele frontu stoi kontrowersyjny minister finans\u00f3w w rz\u0105dzie Syrizy, Janis Warufakis, inicjator powo\u0142ania do \u017cycia DiEM25. || 3-procentowego progu wyborczego po raz pierwszy od 2012 roku najprawdopodobniej nie przekroczy neonazistowski Z\u0142oty \u015awit, kt\u00f3ry zdoby\u0142 2,96 proc. g\u0142os\u00f3w. || 51-letni Micotakis obieca\u0142 w swym zwyci\u0119skim przem\u00f3wieniu, \u017ce jego rz\u0105d b\u0119dzie ci\u0119\u017cko pracowa\u0107, by poprawi\u0107 sytuacj\u0119 gospodarcz\u0105 Grek\u00f3w. Zapewni\u0142 w nim te\u017c, \u017ce dotrzyma s\u0142owa i obni\u017cy podatki. || - Wiadomo\u015b\u0107 przekazana nam przez nar\u00f3d jest bardzo klarowna. Ludzie chc\u0105 rozwoju, wi\u0119cej miejsc pracy i bezpiecze\u0144stwa - powiedzia\u0142 Micotakis. - Do\u0142o\u017c\u0119 wszelkich wysi\u0142k\u00f3w, by reprezentowa\u0107 wszystkich Grek\u00f3w. Jest nas za ma\u0142o, \u017ceby\u015bmy byli podzieleni. (...) Nie poprosz\u0119 o \u017caden okres przej\u015bciowy, poniewa\u017c nie mamy na to czasu - o\u015bwiadczy\u0142. || Przyw\u00f3dca Nowej Demokracji zwr\u00f3ci\u0142 si\u0119 tak\u017ce do greckiej diaspory. - Nie b\u0119d\u0119 was prosi\u0107 ju\u017c teraz o powr\u00f3t, ale raczej o to, by\u015bcie zwr\u00f3cili swe oczy i serca w kierunku Grecji. B\u0119dziemy pracowa\u0107 ci\u0119\u017cko, by zmieni\u0107 kraj, kt\u00f3ry zmuszeni byli\u015bcie opu\u015bci\u0107 - powiedzia\u0142. Wed\u0142ug oficjalnych statystyk, Grecj\u0119 od pocz\u0105tku kryzysu opu\u015bci\u0142o ponad p\u00f3\u0142 miliona os\u00f3b. || W planach Micotakisa jest przyci\u0105gni\u0119cie do Grecji w ci\u0105gu nast\u0119pnych  pi\u0119ciu do 10 lat zagranicznych inwestycji w wysoko\u015bci 100 mld euro,  podwojenie stopy wzrostu do 4 proc. i uzyskanie wiarygodno\u015bci kredytowej  na poziomie inwestycyjnym w ci\u0105gu nast\u0119pnych 18 miesi\u0119cy. || 51-letni  absolwent Uniwersytetu Harvarda i b. finansista obieca\u0142 tak\u017ce Grekom  obni\u017cenie podatk\u00f3w i stworzenie nowych miejsc pracy. || Zwyci\u0119stwa w wyborach Micotakisowi pogratulowali szef Rady Europejskiej Donald Tusk oraz szef Komisji Europejskiej Jean-Claude Juncker. || \"Jestem przekonany, \u017ce Grecja b\u0119dzie nadal odgrywa\u0142a konstruktywn\u0105 rol\u0119 w UE, pomagaj\u0105c stawa\u0107 jej naprzeciw wsp\u00f3lnym wyzwaniom, takim jak trudne \u015brodowisko geopolityczne, nielegalna migracja, zmiany klimatu oraz, co nie mniej wa\u017cne, unowocze\u015bnianie naszych gospodarek\" - napisa\u0142 w li\u015bcie do Micotakisa opublikowanym na Twitterze przewodnicz\u0105cy Rady Europejskiej. || Wcze\u015bniej, jeszcze przed zaprzysi\u0119\u017ceniem, gratulacje liderowi Nowej Demokracji przes\u0142a\u0142 Juncker. \"Mam pe\u0142n\u0105 wiar\u0119 w pana osobiste zdolno\u015bci i zdolno\u015b\u0107 Grek\u00f3w do otwarcia nowego, ja\u015bniejszego rozdzia\u0142u w historii waszego kraju. Mo\u017ce pan liczy\u0107 na moje osobiste wsparcie i wsparcie Komisji Europejskiej, by tak si\u0119 sta\u0142o\" - podkre\u015bli\u0142 Juncker. || Przypomnia\u0142 o po\u015bwi\u0119ceniach greckiego spo\u0142ecze\u0144stwa w ci\u0105gu minionej dekady, wskazuj\u0105c, \u017ce jego godno\u015b\u0107, odporno\u015b\u0107 i przywi\u0105zanie do Europy podczas tych lat zas\u0142uguj\u0105 na szacunek. Jak zaznaczy\u0142, jednym z najwi\u0119kszych osi\u0105gni\u0119\u0107 kierowanej przez niego instytucji by\u0142a pomoc w przej\u015bciu Grecji przez kryzys. \"Grecja jest teraz w przynale\u017cnym jej miejscu - w \u015brodku bij\u0105cego serca Europy i euro. Wiele zosta\u0142o osi\u0105gni\u0119te, ale wiele pozosta\u0142o do zrobienia\" - o\u015bwiadczy\u0142 Junkcer. || Micotakis jest cz\u0142onkiem jednej z dw\u00f3ch wa\u017cnych rodzin zwi\u0105zanych z Now\u0105 Demokracj\u0105. Jego ojciec Konstantinos Micotakis by\u0142 premierem Grecji na pocz\u0105tku lat 90. Jego siostra Dora Bakojanni to by\u0142a szefowa dyplomacji i by\u0142a burmistrz Aten. Jej syn Kostas Bakojannis obejmie urz\u0105d burmistrza Aten we wrze\u015bniu. Jak pisze \"Rzeczpospolita\", \u017cona nowego premiera Mareva Grabowski-Micotakis, cho\u0107 urodzi\u0142a si\u0119 w Atenach, ma polskie  korzenie. Jej dziadek, Mateusz Grabowski, by\u0142 londy\u0144skim farmaceut\u0105 i  kolekcjonerem sztuki.", "autor": "ft,kz\\mtom,adso", "source": "tvn24.pl, BBC, Reuters, PAP"},
{"id": "950995", "url": "https://www.tvn24.pl/wiadomosci-z-kraju,3/sedziowie-pod-presja-raport-iustitii,950995.html", "date": "2019-07-08", "time": "14:10:00", "title": "Opublikowali raport \"o metodach szykanowania niezale\u017cnych s\u0119dzi\u00f3w\"", "lead": "Stowarzyszenie S\u0119dzi\u00f3w Polskich \"Iustitia\" opracowa\u0142o raport \"S\u0119dziowie pod presj\u0105\", opisuj\u0105cy - jak czytamy - przypadki represji w\u0142adz wobec niezale\u017cnych polskich s\u0119dzi\u00f3w. - Na celowniku znale\u017ali si\u0119 s\u0119dziowie broni\u0105cy niezale\u017cno\u015bci s\u0105downictwa - stwierdzi\u0142 prezes \"Iustitii\" Krystian Markiewicz w poniedzia\u0142ek.", "text": "Stowarzyszenie S\u0119dzi\u00f3w Polskich \"Iustitia\" opracowa\u0142o raport \"S\u0119dziowie pod presj\u0105\", opisuj\u0105cy - jak czytamy - przypadki represji w\u0142adz wobec niezale\u017cnych polskich s\u0119dzi\u00f3w. - Na celowniku znale\u017ali si\u0119 s\u0119dziowie broni\u0105cy niezale\u017cno\u015bci s\u0105downictwa - stwierdzi\u0142 prezes \"Iustitii\" Krystian Markiewicz w poniedzia\u0142ek. || \"S\u0119dziowie pod presj\u0105\" to raport Stowarzyszenia S\u0119dzi\u00f3w Polskich \"Iustitia\" o \"metodach szykanowania przez w\u0142adz\u0119 niezale\u017cnych s\u0119dzi\u00f3w\". Opisuje ponad 20 przypadk\u00f3w dzia\u0142a\u0144 rzecznika dyscyplinarnego wobec s\u0119dzi\u00f3w. Do raportu do\u0142\u0105czono errat\u0119 dotycz\u0105c\u0105 s\u0119dziego \u0141ukasza Bili\u0144skiego. || - Metody dzia\u0142ania rzecznik\u00f3w dyscyplinarnych Piotra Schaba, Micha\u0142a  Lasoty i Przemys\u0142awa Radzika, kt\u00f3rych na tych stanowiskach obsadzi\u0142  Zbigniew Ziobro, pokazuj\u0105, \u017ce na ich celowniku znale\u017ali si\u0119 s\u0119dziowie  broni\u0105cy niezale\u017cno\u015bci s\u0105downictwa - skomentowa\u0142 prezes Iustitii  Krystian Markiewicz.                     || Jak wskazuj\u0105 autorzy raportu, najnowszym wydarzeniem, kt\u00f3re wskazuje na polityczne pod\u0142o\u017ce dzia\u0142a\u0144 nominowanych przez Zbigniewa Ziobr\u0119 prezes\u00f3w s\u0105d\u00f3w jest niedawna decyzja prezesa warszawskiego s\u0105du Macieja Mitery, powo\u0142anego w\u0142a\u015bnie przez Ziobr\u0119, dotycz\u0105ca s\u0119dziego Bili\u0144skiego. || \"S\u0119dzia \u0141ukasz Bili\u0144ski rozpoznawa\u0142 sprawy dotycz\u0105ce uczestnik\u00f3w obywatelskich manifestacji, wyra\u017caj\u0105cych sprzeciw wobec polityki obecnego rz\u0105du, tak\u017ce w obszarze wymiaru sprawiedliwo\u015bci. Wyroki uniewinniaj\u0105ce demonstrant\u00f3w, wydawane przez tego s\u0119dziego, spotyka\u0142y si\u0119 z krytyk\u0105 wa\u017cnych polityk\u00f3w partii rz\u0105dz\u0105cej. Prezes Maciej Mitera z dniem 1 lipca bie\u017c\u0105cego roku przeni\u00f3s\u0142 s\u0119dziego Bili\u0144skiego, jako jedynego s\u0119dziego wydzia\u0142u karnego, do wydzia\u0142u rodzinnego\" - czytamy na stronie Iustitii, gdzie zamieszczono raport. || W poniedzia\u0142ek przedstawiciele Iustitii i prezes stowarzyszenia \"Lex Super Omnia\" Krzysztof Parchimowicz zorganizowali konferencj\u0119 prasow\u0105 w tej sprawie. || - Oczekujemy, \u017ce zostanie wszcz\u0119te post\u0119powanie dyscyplinarne w stosunku do niego (Macieja Mitery - red.), zostanie zabrana mu nominacja na prezesa S\u0105du Rejonowego. A spotykamy si\u0119 tutaj przed S\u0105dem Okr\u0119gowym w Warszawie, bo oczekujemy \u017ce pani prezes Joanna Bitner, wykorzystuj\u0105c swoje kompetencje administracyjne w stosunku do s\u0119dziego Mitery, uchyli jego bezprawn\u0105 decyzj\u0119 - m\u00f3wi\u0142 Krystian Markiewicz. || - Mamy nadziej\u0119, \u017ce taka decyzja zostanie szybko wydana. Inaczej b\u0119dzie oznacza\u0142o to, \u017ce pani prezes akceptuje bezprawie w stosunku do s\u0119dziego \u0141ukasza Bili\u0144skiego - doda\u0142. || Na konferencji g\u0142os zabra\u0142 tak\u017ce prezes Stowarzyszenia Prokurator\u00f3w \"Lex Super Omnia\" Krzysztof Parchimowicz. - Ostatnio do\u015bwiadczyli\u015bmy sytuacji, kiedy prokurator Prokuratury Regionalnej w Krakowie Mariusz Kraso\u0144 zosta\u0142 z dnia na dzie\u0144 delegowany do Prokuratury Rejonowej we Wroc\u0142awiu. Mimo tego, \u017ce mia\u0142 pod opiek\u0105 chorych rodzic\u00f3w, mimo tego, \u017ce jest prokuratorem takiej klasy, \u017ce ka\u017cdy by chcia\u0142 by\u0107 jak Mariusz Kraso\u0144 - m\u00f3wi\u0142 Parchimowicz. || - Oburza nas to szczeg\u00f3lnie z tego wzgl\u0119du, \u017ce jest to kolejna nieludzka, bezduszna decyzja naszych prze\u0142o\u017conych - zaznaczy\u0142. || Stowarzyszenie Prokurator\u00f3w \"Lex Super Omnia\" w li\u015bcie otwartym do  prokuratora krajowego Bogdana \u015awi\u0119czkowskiego wezwa\u0142o do  natychmiastowego wstrzymania decyzji o oddelegowaniu prokuratora  Mariusza Krasonia do prokuratury we Wroc\u0142awiu.                     || Prokurator Mariusz Kraso\u0144 pracowa\u0142 w Prokuraturze Regionalnej w  Krakowie. Jak wskazano w li\u015bcie otwartym, najpierw zosta\u0142 przeniesiony  do innego wydzia\u0142u, a nast\u0119pnie nagle delegowany do wroc\u0142awskiej  prokuratury rejonowej. Kraso\u0144 prac\u0119 ma tam rozpocz\u0105\u0107 w poniedzia\u0142ek, a  na przeprowadzk\u0119 mia\u0142 tylko weekend. || W pi\u015bmie skierowanym do prokuratora krajowego Stowarzyszenie  Prokurator\u00f3w \"Lex Super Omnia\" podkre\u015bla, \u017ce nie pozwoli na  przemilczenie tej sprawy. || \"Wzywamy Pana do natychmiastowego anulowania podj\u0119tej decyzji, kt\u00f3ra  mo\u017ce wywo\u0142a\u0107 negatywne skutki nie tylko dla Mariusza Krasonia, ale  r\u00f3wnie\u017c jego najbli\u017cszych. Delegowanie naszego kolegi stanowi bowiem  kolejny przyk\u0142ad decyzji o charakterze mobbingu i substytutu kary  dyscyplinarnej za niezale\u017cn\u0105 postaw\u0119. Ponownie dotyczy prokuratora  znajduj\u0105cego si\u0119 w trudnej sytuacji \u017cyciowej, o nieposzlakowanej opinii,  stanowi\u0105cego wz\u00f3r dla innych\" - napisali autorzy listu do prokuratora  krajowego. || Zdaniem stowarzyszenia pocz\u0105wszy od marca 2016 roku Bogdan  \u015awi\u0119czkowski, wsp\u00f3lnie z prokuratorem generalnym Zbigniewem Ziobr\u0105,  \"ustala nowe standardy w relacjach s\u0142u\u017cbowych w prokuraturze\".         || \"D\u0142ugotrwa\u0142e delegacje prokurator\u00f3w, nieuwzgl\u0119dniaj\u0105ce ich sytuacji  osobistej i rzeczywistych potrzeb kadrowych s\u0105 wykorzystywane jako  metoda pozaprawnych szykan i zastraszania innych prokurator\u00f3w. W t\u0119  metod\u0119 wpisuje si\u0119 decyzja podj\u0119ta przez Pana wobec Mariusza Krasonia,  kt\u00f3ry w maju tego roku, wsp\u00f3lnie z cz\u0142onkami zgromadzenia prokurator\u00f3w  regionu krakowskiego, g\u0142osowa\u0142 za przyj\u0119ciem uchwa\u0142y pi\u0119tnuj\u0105cej  naruszanie niezale\u017cno\u015bci prokurator\u00f3w\" - napisano w pi\u015bmie skierowanym  do \u015awi\u0119czkowskiego. || \"Pisz\u0105c te trudne, lecz konieczne s\u0142owa przypominamy, \u017ce \u015blubowali\u015bmy  s\u0142u\u017cy\u0107 wiernie Rzeczypospolitej Polskiej i strzec prawa. Nigdy nie  przyrzekali\u015bmy bezwzgl\u0119dnego pos\u0142usze\u0144stwa kolejnym prze\u0142o\u017conym.  Domagamy si\u0119 umo\u017cliwienia nam i innym prokuratorom wype\u0142nienia naszej  misji zgodnie z prawem. Zapewniamy Pana, \u017ce b\u0119dziemy wierni z\u0142o\u017conemu  \u015blubowaniu. Nie wyrzekniemy si\u0119 naszych idea\u0142\u00f3w. Nie przestraszymy si\u0119  szykan\" - napisali autorzy listu otwartego, zapewniaj\u0105c, \u017ce b\u0119d\u0105  \"wspiera\u0107 Mariusza Krasonia i wszystkich niezale\u017cnych prokurator\u00f3w\".", "autor": "KB/adso", "source": "TVN24, tvn24.pl"},
{"id": "950826", "url": "https://www.tvn24.pl/kultura-styl,8/cameron-boyce-nie-zyje,950826.html", "date": "2019-07-07", "time": "17:20:13", "title": "Nie \u017cyje gwiazda Disneya. Aktor mia\u0142 20 lat", "lead": "W nocy z soboty na niedziel\u0119 zmar\u0142 ameryka\u0144ski aktor Cameron Boyce, znany z produkcji Disneya. \"\u015awiat niew\u0105tpliwie zosta\u0142 pozbawiony jednego ze swoich najja\u015bniejszych \u015bwiate\u0142\" - przekaza\u0142a jego rodzina. Aktor mia\u0142 20 lat.", "text": "W nocy z soboty na niedziel\u0119 zmar\u0142 ameryka\u0144ski aktor Cameron Boyce, znany z produkcji Disneya. \"\u015awiat niew\u0105tpliwie zosta\u0142 pozbawiony jednego ze swoich najja\u015bniejszych \u015bwiate\u0142\" - przekaza\u0142a jego rodzina. Aktor mia\u0142 20 lat. || Wiadomo\u015b\u0107 o \u015bmierci aktora jako pierwsze poda\u0142y ameryka\u0144skie media. W niedziel\u0119 tragiczn\u0105 informacj\u0119 potwierdzi\u0142a tak\u017ce jego rodzina. || \"Z g\u0142\u0119bokim \u017calem informujemy, \u017ce dzi\u015b nad ranem stracili\u015bmy Camerona\" - przekazali bliscy Boyce'a za po\u015brednictwem jego rzecznika. || Aktor zmar\u0142 we \u015bnie w nocy z soboty na niedziel\u0119 w wyniku silnego ataku. Jak poinformowa\u0142a rodzina, by\u0142 to rezultat jego stanu zdrowia, w zwi\u0105zku z kt\u00f3rym 20-latek by\u0142 poddawany leczeniu. || \"\u015awiat niew\u0105tpliwie zosta\u0142 pozbawiony jednego ze swoich najja\u015bniejszych \u015bwiate\u0142, ale jego dusza b\u0119dzie \u017cy\u0107 dalej dzi\u0119ki dobroci oraz\u00a0sympatii wszystkich, kt\u00f3rzy go\u00a0znali i\u00a0kochali\" - napisali w o\u015bwiadczeniu bliscy Boyce'a.  || \"Mamy z\u0142amane serca i prosimy o uszanowanie naszej prywatno\u015bci w tym niezwykle trudnym dla nas czasie, w kt\u00f3rym op\u0142akujemy strat\u0119 naszego ukochanego syna i brata\" - doda\u0142a rodzina aktora. || Dzie\u0144 przed swoj\u0105 \u015bmierci\u0105 Boyce opublikowa\u0142 na Instagramie swoje czarno bia\u0142e zdj\u0119cie. Jego profil \u015bledzi 8,5 miliona internaut\u00f3w. || - Od najm\u0142odszych lat Cameron Boyce marzy\u0142 o dzieleniu si\u0119\u00a0 ze \u015bwiatem swoim nadzwyczajnym talentem artystycznym - powiedzia\u0142 rzecznik Disney Channel. || Jak doda\u0142, aktor mia\u0142 tak\u017ce \"ogromne pragnienie, by zmienia\u0107 ludzkie \u017cycia poprzez dzia\u0142alno\u015b\u0107 humanitarn\u0105\". Boyce wspiera\u0142 m.in. Projekt Thirst, organizacj\u0119 non-profit, kt\u00f3ra zapewnia biednym\u00a0 spo\u0142eczno\u015bciom bezpieczn\u0105 wod\u0119 pitn\u0105. || - By\u0142 wyj\u0105tkowo utalentowanym i niezwykle troskliwym cz\u0142owiekiem, kochaj\u0105cym i oddanym synem, bratem, wnukiem, przyjacielem. Sk\u0142adamy nasze najg\u0142\u0119bsze kondolencje jego rodzinie, kolegom z planu i przyjacio\u0142om, oraz wielu milionom jego fan\u00f3w, op\u0142akuj\u0105cych jego zbyt wczesne odej\u015bcie. B\u0119dzie nam go bardzo brakowa\u0142o - o\u015bwiadczy\u0142 rzecznik stacji. || Cameron Boyce urodzi\u0142 si\u0119 i wychowa\u0142 w Los Angeles. Na wielkim ekranie zadebiutowa\u0142 w 2008 roku, maj\u0105c dziewi\u0119\u0107 lat. Wyst\u0105pi\u0142 w\u00f3wczas w horrorze \"Lustra\" Alexandre'a Aja.  || Najwi\u0119ksz\u0105 rozpoznawalno\u015b\u0107 przynios\u0142y mu jednak role w produkcjach Disney Channel - filmie \"Nast\u0119pcy\" oraz serialu m\u0142odzie\u017cowym \"Jessie\".  || Zagra\u0142 tak\u017ce u boku Shii LaBeoufa w filmie \"Eagle Eye\" oraz Adama Sandlera w komedii \"Du\u017ce dzieci\". || Jak pisze CNN, \"nim sko\u0144czy\u0142 19 lat, Boyce by\u0142 ju\u017c weteranem show-biznesu\". || NAJNOWSZE: ", "autor": "momo//kg", "source": "BBC, CNN"},
{"id": "951046", "url": "https://www.tvn24.pl/wiadomosci-ze-swiata,2/filipiny-amnesty-international-o-ofiarach-wojny-z-narkotykami,951046.html", "date": "2019-07-08", "time": "15:15:00", "title": "Zabijani bez s\u0105du, w imi\u0119 walki z narkotykami. Amnesty International apeluje o \u015bledztwo", "lead": "Pozas\u0105dowe zab\u00f3jstwa w ramach kampanii antynarkotykowej prowadzonej od trzech lat przez rz\u0105d prezydenta Filipin Rodrigo Dutertego powinny by\u0107 przedmiotem \u015bledztwa ONZ - wynika z opublikowanego w poniedzia\u0142ek raportu organizacji Amnesty International (AI).", "text": "Pozas\u0105dowe zab\u00f3jstwa w ramach kampanii antynarkotykowej prowadzonej od trzech lat przez rz\u0105d prezydenta Filipin Rodrigo Dutertego powinny by\u0107 przedmiotem \u015bledztwa ONZ - wynika z opublikowanego w poniedzia\u0142ek raportu organizacji Amnesty International (AI). || AI w swym raporcie \"Oni po prostu zabijaj\u0105\" zaapelowa\u0142a do Rady Praw Cz\u0142owieka ONZ, by przyj\u0119\u0142a rezolucj\u0119 wzywaj\u0105c\u0105 do przeprowadzenia \u015bledztwa na Filipinach, gdzie ma miejsce \"niebezpieczna normalizacja\" nielegalnych egzekucji i nadu\u017cy\u0107 policji. G\u0142osowanie nad rezolucj\u0105 ma odby\u0107 si\u0119 jeszcze w tym tygodniu. || Dok\u0142adna liczba egzekucji przeprowadzonych podczas wojny prezydenta Dutertego z handlem i za\u017cywaniem narkotyk\u00f3w jest niemo\u017cliwa do zweryfikowania, lecz uwa\u017ca si\u0119, \u017ce \u015bmier\u0107 ponios\u0142y w niej tysi\u0105ce ludzi, o wiele wi\u0119cej ni\u017c podawanych przez policj\u0119 sze\u015b\u0107 tysi\u0119cy podejrzanych, kt\u00f3rzy byli uzbrojeni i zgin\u0119li walcz\u0105c z si\u0142ami bezpiecze\u0144stwa. || Rz\u0105d Filipin wielokrotnie odrzuca\u0142 oskar\u017cenia pod adresem policji o dokonywanie egzekucji os\u00f3b za\u017cywaj\u0105cych narkotyki i diler\u00f3w i przypomina\u0142, \u017ce rodziny ofiar mog\u0105 wytacza\u0107 sprawy s\u0105dowe przeciwko policji. || AI twierdzi, \u017ce w\u0142adze stosowa\u0142y \"celowe zaciemnianie sytuacji i dezinformacj\u0119\", aby uniemo\u017cliwi\u0107 zbadanie zab\u00f3jstw, kt\u00f3re g\u0142\u00f3wnie dotyczy\u0142y biednych i zmarginalizowanych spo\u0142eczno\u015bci, nie maj\u0105cych ani \u015brodk\u00f3w finansowych, ani wsparcia, by wyst\u0105pi\u0107 na drodze prawnej przeciwko policji. || Sporz\u0105dzony w kwietniu raport AI skupi\u0142 si\u0119 na filipi\u0144skiej prowincji Bulacan, badaj\u0105c 27 zab\u00f3jstw podczas 18 oficjalnych operacji policyjnych. W trzech czwartych przypadk\u00f3w zabici znajdowali si\u0119 na tzw. listach obserwacyjnych w spo\u0142eczno\u015bciach podejrzewanych o za\u017cywanie lub sprzeda\u017c narkotyk\u00f3w. || AI uwa\u017ca, w oparciu o relacje \u015bwiadk\u00f3w i inne informacje, \u017ce po\u0142owa zab\u00f3jstw to egzekucje pozas\u0105dowe. Uzna\u0142a, \u017ce narracja policji, jakoby jej agenci w cywilu podaj\u0105cy si\u0119 za osoby kupuj\u0105ce narkotyki zabijali w samoobronie, \"nie spe\u0142nia najni\u017cszych standard\u00f3w wiarygodno\u015bci\". || Rzecznik prezydenta Dutertego Salvador Panelo t\u0142umaczy\u0142, \u017ce dzia\u0142anie policji jest zgodne z prawem i okre\u015bli\u0142 apel o \u015bledztwo ONZ jako ingerencj\u0119 zagranicznych rz\u0105d\u00f3w \"wprowadzanych w b\u0142\u0105d przez fa\u0142szywe wiadomo\u015bci i nieprawdziwe narracje\". || - Gwa\u0142towne starcia podczas policyjnych operacji nie s\u0105 czym\u015b nadzwyczajnym. Nielegalne narkotyki zmieniaj\u0105 stan psychiczny zar\u00f3wno handlarzy jak i narkoman\u00f3w i st\u0105d ich gwa\u0142towny op\u00f3r - doda\u0142. || Po zdecydowanym zwyci\u0119stwie w wyborach prezydenckich w 2016 roku Duterte upowa\u017cni\u0142 policj\u0119 do brutalnych dzia\u0142a\u0144 wobec handlarzy narkotyk\u00f3w, zach\u0119caj\u0105c funkcjonariuszy do zabijania podejrzanych i obiecuj\u0105c im ochron\u0119 przed odpowiedzialno\u015bci\u0105 karn\u0105. || Rz\u0105d w Manili odpiera\u0142 jednak do tej pory zarzuty o pozas\u0105dowe zab\u00f3jstwa. Sami funkcjonariusze s\u0142u\u017cb bezpiecze\u0144stwa cz\u0119sto utrzymuj\u0105, \u017ce byli zmuszeni do zabijania podczas pr\u00f3b zatrzyma\u0144, bo podejrzani stawiali op\u00f3r. || Duterte wielokrotnie podkre\u015bla\u0142, \u017ce na Filipinach jest 4 mln os\u00f3b uzale\u017cnionych od narkotyk\u00f3w, a walka z handlarzami tych nielegalnych substancji jest jego obowi\u0105zkiem jako prezydenta. Mimo ostrego j\u0119zyka i brutalnych metod prezydent cieszy si\u0119 szerokim poparciem, a jego zwolennicy podkre\u015blaj\u0105, \u017ce kampania antynarkotykowa wydatnie przyczynia si\u0119 do poprawy bezpiecze\u0144stwa w kraju.", "autor": "ft/adso", "source": "PAP"},
{"id": "951047", "url": "https://www.tvn24.pl/lodz,69/on-chcial-wyprzedzic-ja-moglem-wybierac-czolowka-albo-drzewo,951047.html", "date": "2019-07-08", "time": "15:16:04", "title": "\"On chcia\u0142 wyprzedzi\u0107. Ja mog\u0142em wybiera\u0107: czo\u0142\u00f3wka albo drzewo\"", "lead": "Na hamowanie nie by\u0142o czasu. Zbigniew opowiada, \u017ce bia\u0142y samoch\u00f3d wyjecha\u0142 prosto na niego. - Szarpn\u0105\u0142em kierownic\u0105, tyle mog\u0142em zrobi\u0107 - m\u00f3wi. Zderzenie z drzewem prze\u017cy\u0142 cudem, pr\u0119dko\u015bciomierz w rozbitym aucie ci\u0105gle pokazuje 90 kilometr\u00f3w na godzin\u0119. Sprawcy zdarzenia szuka policja.", "text": "Na hamowanie nie by\u0142o czasu. Zbigniew opowiada, \u017ce bia\u0142y samoch\u00f3d wyjecha\u0142 prosto na niego. - Szarpn\u0105\u0142em kierownic\u0105, tyle mog\u0142em zrobi\u0107 - m\u00f3wi. Zderzenie z drzewem prze\u017cy\u0142 cudem, pr\u0119dko\u015bciomierz w rozbitym aucie ci\u0105gle pokazuje 90 kilometr\u00f3w na godzin\u0119. Sprawcy zdarzenia szuka policja. || Zbigniew jecha\u0142 od strony Radomska w wojew\u00f3dztwie \u0142\u00f3dzkim. Przeje\u017cd\u017ca\u0142 przez miejscowo\u015b\u0107 Borki, kiedy zauwa\u017cy\u0142 z oddali bia\u0142y samoch\u00f3d osobowy. Od razu zwr\u00f3ci\u0142 na niego uwag\u0119. || - Wyprzedza\u0142 jak wariat. Ale jak by\u0142em kilkaset metr\u00f3w od niego, to si\u0119 schowa\u0142 za ci\u0119\u017car\u00f3wk\u0105 - opowiada Zbigniew. || Kiedy ju\u017c mia\u0142 min\u0105\u0107 si\u0119 z jasnym autem, jego kierowca nagle zmieni\u0142 pas. || - Chcia\u0142 \"na trzeciego\" wyprzedzi\u0107 tira. Ale zrobi\u0142 to tak, \u017ce wyjecha\u0142 pod moj\u0105 mask\u0119. Mog\u0142em i\u015b\u0107 na czo\u0142\u00f3wk\u0119, albo spr\u00f3bowa\u0107 ucieka\u0107. Wybra\u0142em to drugie - m\u00f3wi rozm\u00f3wca tvn24.pl. || Pr\u00f3ba ucieczki sko\u0144czy\u0142a si\u0119 po\u015blizgiem. || - S\u0142abo to wszystko pami\u0119tam. Nigdy wcze\u015bniej nie mia\u0142em wypadku. By\u0142o szarpni\u0119cie i huk - opowiada. || Dla \u015bwiadk\u00f3w sytuacja wygl\u0105da\u0142a dramatycznie. Nic dziwnego, skoro samoch\u00f3d Zbigniewa zosta\u0142 niemal zupe\u0142nie zniszczony. Licznik zatrzyma\u0142 si\u0119 na 90 km/h. Jakim\u015b cudem kierowca wyszed\u0142 z pojazdu niemal bez szwanku. || - By\u0142em obola\u0142y, ale mia\u0142em mn\u00f3stwo szcz\u0119\u015bcia. Jak \"laweciarz\" przyjecha\u0142, to zapyta\u0142, gdzie jest worek na zw\u0142oki - m\u00f3wi kierowca. || S\u0142u\u017cby zosta\u0142y wezwane przez \u015bwiadk\u00f3w. Kierowca bia\u0142ego auta, kt\u00f3ry mia\u0142 doprowadzi\u0107 do zdarzenia, si\u0119 nie zatrzyma\u0142. || - Od policjant\u00f3w si\u0119 dowiedzia\u0142em, \u017ce skoro nic mi nie jest, to oni to traktuj\u0105 jako wykroczenie. Chcieli mi wr\u0119czy\u0107 mandat - opowiada kierowca. || I t\u0142umaczy, \u017ce funkcjonariusze pocz\u0105tkowo uznali, \u017ce nie dostosowa\u0142 on pr\u0119dko\u015bci do warunk\u00f3w i powinien zosta\u0107 ukarany. || - Nie chcieli s\u0142ucha\u0107 \u015bwiadk\u00f3w, chocia\u017c oni potwierdzali moj\u0105 narracj\u0119. Policjanci jednak uznali, \u017ce skoro nie potrafi\u0105 poda\u0107 numer\u00f3w z tablic rejestracyjnych, to nie ma potrzeby ich s\u0142ucha\u0107. Pomog\u0142a dopiero interwencja \u017cony - opowiada kierowca. || Sprawa nie sko\u0144czy\u0142a si\u0119 mandatem, tylko rozpocz\u0119ciem poszukiwa\u0144 kierowcy bia\u0142ego auta. || - Us\u0142ysza\u0142em w ko\u0144cu od policji, \u017ce gdyby nie \u015bwiadkowie, to sprawa by by\u0142a nie do udowodnienia - m\u00f3wi Zbigniew. || Jego \u017cona Ilona nied\u0142ugo potem opublikowa\u0142a w internecie pro\u015bb\u0119 o to, aby zg\u0142aszali si\u0119 wszyscy kierowcy, kt\u00f3rzy w sobot\u0119 oko\u0142o 14 jechali w pobli\u017cu miejsca zdarzenia. || \"Zareaguj i prze\u015blij prosz\u0119 nagranie mnie lub udost\u0119pnij policji w Radomsku. Nast\u0119pnym razem to ty, lub kto\u015b ci bliski mo\u017ce by\u0107 kolejn\u0105 ofiar\u0105 tego sprawcy\" - apeluje. || Policja r\u00f3wnie\u017c prosi o pomoc: || - Wersja przedstawiona przez kierowc\u0119, kt\u00f3ry uderzy\u0142 w drzewo, jest prawdopodobna. Nale\u017cy zrobi\u0107 wszystko, \u017ceby odtworzy\u0107 dlaczego dosz\u0142o do tego zdarzenia - m\u00f3wi nadkom. W\u0142odzimierz Czapla z radomszcza\u0144skiej policji. || Nadkom. Czapla informuje, \u017ce poniewa\u017c kierowca peugeota nie ucierpia\u0142, to potencjalnemu sprawcy nie grozi odpowiedzialno\u015b\u0107 za ucieczk\u0119 z miejsca zdarzenia bez udzielenia pomocy. || - W tej sytuacji mo\u017ce mu grozi\u0107 do 500 z\u0142otych mandatu. Najpewniej jednak, w przypadku dotarcia do sprawcy, skierujemy spraw\u0119 do s\u0105du - zapowiada policjant. || Je\u017celi tak by si\u0119 sta\u0142o, kierowcy mo\u017ce grozi\u0107 do pi\u0119ciu tysi\u0119cy z\u0142otych grzywny. Mo\u017ce on r\u00f3wnie\u017c straci\u0107 uprawnienia do kierowania pojazdami mechanicznymi.", "autor": "b\u017c", "source": "TVN24 \u0141\u00f3d\u017a"},
{"id": "951042", "url": "https://www.tvn24.pl/krakow,50/nurek-sebastian-marczewski-zginal-podczas-bicia-rekordu,951042.html", "date": "2019-07-08", "time": "15:24:45", "title": "\"Zapl\u0105ta\u0142 si\u0119 w liny\". Nurek zgin\u0105\u0142 podczas bicia rekordu", "lead": "- To by\u0142o wyzwanie dla niego i dla jego rodziny \u2013 m\u00f3wi o przygotowaniach do bicia rekordu Marta G\u00f3recka, znajoma Sebastiana Marczewskiego. Nurek zgin\u0105\u0142 w sobot\u0119 w jeziorze Garda we W\u0142oszech, podczas pr\u00f3by bicia rekordu \u015bwiata w zej\u015bciu na g\u0142\u0119boko\u015b\u0107 333 metr\u00f3w.", "text": "- To by\u0142o wyzwanie dla niego i dla jego rodziny \u2013 m\u00f3wi o przygotowaniach do bicia rekordu Marta G\u00f3recka, znajoma Sebastiana Marczewskiego. Nurek zgin\u0105\u0142 w sobot\u0119 w jeziorze Garda we W\u0142oszech, podczas pr\u00f3by bicia rekordu \u015bwiata w zej\u015bciu na g\u0142\u0119boko\u015b\u0107 333 metr\u00f3w. || - Na pocz\u0105tku dotar\u0142a do nas informacja, \u017ce nie wyp\u0142yn\u0105\u0142. Dopiero p\u00f3\u017aniej pojawi\u0142y si\u0119 szcz\u0105tkowe informacje, co tam si\u0119 mog\u0142o zadzia\u0107 pod wod\u0105 \u2013 relacjonuje G\u00f3recka. Znajoma Marczewskiego r\u00f3wnie\u017c pasjonuje si\u0119 nurkowaniem. || Jak poda\u0142 w o\u015bwiadczeniu na Facebooku Rafa\u0142 Kijek, cz\u0142onek zespo\u0142u Marczewskiego, m\u0119\u017cczyzna \"zapl\u0105ta\u0142 si\u0119 w liny podczas wynurzania\".\u00a0 || pobi\u0107 rekord Guinnessa. || Marczewski by\u0142 weteranem wojny w Afganistanie. - Jego pasja, o kt\u00f3rej m\u00f3wi\u0142 na ka\u017cdym kroku, by\u0142a bardzo pozytywnie odbierana. Wida\u0107 by\u0142o, \u017ce zna si\u0119 na tym co robi, bardzo to kocha\u0142 \u2013 m\u00f3wi Ireneusz Kozubal, oficer prasowy 3. batalionu in\u017cynieryjnego w Nisku, gdzie s\u0142u\u017cy\u0142 nurek. || G\u00f3recka podkre\u015bla, \u017ce m\u0119\u017cczyzna bardzo starannie przygotowywa\u0142 si\u0119 do tego wyczynu. - Dla Sebastiana by\u0142y to dwa lata naprawd\u0119 ci\u0119\u017ckich, mozolnych przygotowa\u0144, morderczego treningu pi\u0119\u0107 dni w tygodniu, trening\u00f3w na basenie, kardio, specjalnej \u00a0diety. To by\u0142o wyzwanie dla niego i dla jego rodziny \u2013 przekonuje rozm\u00f3wczyni stacji TVN24. || Jak poda\u0142 w niedziel\u0119 w\u0142oski dziennik \"Corriere della Sera\" na stronie internetowej, polski nurek g\u0142\u0119binowy i weteran wojenny Sebastian Marczewski zgin\u0105\u0142 w sobot\u0119 w jeziorze Garda we W\u0142oszech podczas pr\u00f3by bicia rekordu \u015bwiata w zej\u015bciu na g\u0142\u0119boko\u015b\u0107 333 metr\u00f3w. || Cia\u0142o 41-letniego m\u0119\u017cczyzny zaginionego rano, znaleziono po po\u0142udniu. S\u0142u\u017cby ratownicze zosta\u0142y zaalarmowane przez jego koleg\u0119 po tym, gdy nurek nie wyp\u0142yn\u0105\u0142 na powierzchni\u0119 - poinformowa\u0142a gazeta, relacjonuj\u0105c akcj\u0119 ratunkow\u0105. Poszukiwa\u0142y go specjalne dru\u017cyny ratownicze ze stra\u017cy po\u017carnej i stra\u017cy przybrze\u017cnej. || W\u0142oska gazeta przypomina, \u017ce tak\u017ce w jeziorze Garda zgin\u0105\u0142 w pa\u017adzierniku zesz\u0142ego roku inny polski nurek Adam Krzysztof Pawlik, kt\u00f3ry r\u00f3wnie\u017c pr\u00f3bowa\u0142 pobi\u0107 rekord g\u0142\u0119boko\u015bci.", "autor": "wini", "source": "TVN24 Krak\u00f3w / PAP"},
{"id": "949993", "url": "https://www.tvn24.pl/wiadomosci-ze-swiata,2/watykan-emanuela-orlandi-zniknela-36-lat-temu-sledczy-otworza-grob,949993.html", "date": "2019-07-07", "time": "17:36:55", "title": "Wysz\u0142a na lekcj\u0119 gry na flecie, nie wr\u00f3ci\u0142a. Po 35 latach wskaz\u00f3wka: sprawd\u017acie gr\u00f3b z anio\u0142em", "lead": "15-letnia dziewczyna 22 czerwca 1983 roku nie wr\u00f3ci\u0142a ze szko\u0142y do domu. Takich historii s\u0105 tysi\u0105ce, ale nie w ka\u017cdej domniemani porywacze dzwoni\u0105 z szanta\u017cem do Watykanu, nie w ka\u017cdej Jan Pawe\u0142 II osiem razy apeluje do t\u0142um\u00f3w wiernych o modlitw\u0119, nie w ka\u017cdej \u015bledczy otwieraj\u0105 groby boss\u00f3w mafii. Od 36 lat Emanuela Orlandi nie da\u0142a znaku \u017cycia. Watykan w poniedzia\u0142ek zgodzi\u0142 si\u0119 na otwarcie dw\u00f3ch nagrobk\u00f3w na zabytkowym cmentarzu - rodzina podejrzewa, \u017ce to mo\u017ce przynie\u015b\u0107 prze\u0142om w sprawie zagini\u0119cia drobnej brunetki.", "text": "15-letnia dziewczyna 22 czerwca 1983 roku nie wr\u00f3ci\u0142a ze szko\u0142y do domu. Takich historii s\u0105 tysi\u0105ce, ale nie w ka\u017cdej domniemani porywacze dzwoni\u0105 z szanta\u017cem do Watykanu, nie w ka\u017cdej Jan Pawe\u0142 II osiem razy apeluje do t\u0142um\u00f3w wiernych o modlitw\u0119, nie w ka\u017cdej \u015bledczy otwieraj\u0105 groby boss\u00f3w mafii. Od 36 lat Emanuela Orlandi nie da\u0142a znaku \u017cycia. Watykan w poniedzia\u0142ek zgodzi\u0142 si\u0119 na otwarcie dw\u00f3ch nagrobk\u00f3w na zabytkowym cmentarzu - rodzina podejrzewa, \u017ce to mo\u017ce przynie\u015b\u0107 prze\u0142om w sprawie zagini\u0119cia drobnej brunetki. || 1983 rok to nie czasy, w kt\u00f3rych mo\u017cna by\u0142o przejrze\u0107 nagrania monitoringu czy sprawdzi\u0107 gdzie ostatnio logowa\u0142 si\u0119 telefon nastolatki. || Ostatnie miejsce, w kt\u00f3rym widziano Emanuel\u0119 Orlandi - i tu \u015bledczy musz\u0105 wierzy\u0107 na s\u0142owo jej przyjaci\u00f3\u0142ce, Rafaeli - to przystanek autobusowy przy piazza di S. Apollinare w Rzymie. 15-latka powinna by\u0142a wr\u00f3ci\u0107 do domu w Watykanie, ale od 22 czerwca 1983 roku przez kolejne 36 lat \u017caden z jej bliskich nie widzia\u0142 dziewczyny na oczy. || By\u0142a \u015broda. Emanuela po godzinie 17.30 wysz\u0142a z domu, gdzie mieszka\u0142a z rodzicami i czw\u00f3rk\u0105 rodze\u0144stwa. Skierowa\u0142a si\u0119 do konserwatorium muzycznego, regularnie chodzi\u0142a tam na zaj\u0119cia z gry na flecie. || Z ustale\u0144 \u015bledczych wynika, \u017ce po drodze zaczepi\u0142 j\u0105 doros\u0142y, na oko 40-letni m\u0119\u017cczyzna. Zagada\u0142 i zaproponowa\u0142 dorywcz\u0105 prac\u0119: 375 000 lir\u00f3w za obno\u015bn\u0105 sprzeda\u017c kosmetyk\u00f3w. Dziewczyna nie by\u0142a pewna, czy zgodzi\u0107 si\u0119 na ofert\u0119 przypadkowego przechodnia, postanowi\u0142a zadzwoni\u0107 po porad\u0119 do mamy. S\u0142uchawk\u0119 w domu podnios\u0142a jednak siostra, kt\u00f3ra zasugerowa\u0142a, \u017ceby nie zaprz\u0105ta\u0142a sobie tym g\u0142owy. || Emanuela, sp\u00f3\u017aniona, ale dotar\u0142a w ko\u0144cu na lekcj\u0119. Z zaj\u0119\u0107 wysz\u0142a z dwiema kole\u017cankami, po chwili zosta\u0142a tylko z Rafael\u0105. Po\u017cegna\u0142y si\u0119 na Corso del Rinascimento, kole\u017canka wsiad\u0142a w sw\u00f3j autobus i - jak p\u00f3\u017aniej zezna\u0142a - zauwa\u017cy\u0142a tylko, jak do Emanueli podchodzi nieznajoma dziewczyna z czarnymi w\u0142osami. Do dzi\u015b nie ustalono, kim by\u0142a. || \"Stra\u017cnik miejski widzia\u0142, jak dziewczyna rozmawia z m\u0119\u017cczyzn\u0105, kt\u00f3ry siedzia\u0142 za kierownic\u0105 bmw touring\" - napisze dziennik \"La Stampa\" 8 lipca 1983 roku. || Znikni\u0119cie Orlandi jako pierwsi zauwa\u017cyli jej znajomi, z kt\u00f3rymi um\u00f3wi\u0142a si\u0119 na wieczorne spotkanie nad Tybrem. Sp\u00f3\u017ania\u0142a si\u0119, czego nie mia\u0142a w zwyczaju. Zaniepokojeni poszli do jej rodzinnego domu - wtedy o zagini\u0119ciu dowiedzia\u0142 si\u0119 te\u017c ojciec Emanueli. || On i jedna z si\u00f3str zg\u0142osili fakt policji, kt\u00f3ra w pierwszym momencie zbagatelizowa\u0142a spraw\u0119. Funkcjonariusze zasugerowali, \u017ce mog\u0142a na chwil\u0119 uciec z domu. Bliskich nie przekonywa\u0142 ten scenariusz, to nie pasowa\u0142o do 15-latki. Zacz\u0119li szuka\u0107 jej na w\u0142asn\u0105 r\u0119k\u0119, ale szybko utkn\u0119li w martwym punkcie. Dzie\u0144 p\u00f3\u017aniej wujek dziewczyny przekona\u0142 dziennikarza lokalnej gazety do publikacji male\u0144kiego zdj\u0119cia zaginionej z dopiskiem: \"Kto widzia\u0142 Emanuel\u0119?\". || Trzy doby p\u00f3\u017aniej, 25 czerwca o godzinie 18 pa\u0144stwo Orlandi odebrali telefon od m\u0119\u017cczyzny, kt\u00f3ry przedstawi\u0142 si\u0119 jako Pierluigi. Twierdzi\u0142, \u017ce jego narzeczona widzia\u0142a dziewczyn\u0119, kt\u00f3ra sprzedawa\u0142a kosmetyki przy Campo de' Fiori. Mia\u0142a przy sobie flet. Ale przedstawia\u0142a si\u0119 jako Barbara. M\u0119\u017cczyzna doda\u0142 te\u017c, \u017ce podobno wstydzi\u0142a si\u0119 swoich okular\u00f3w. || Trzy godziny p\u00f3\u017aniej Pierluigi zadzwoni\u0142 raz jeszcze, \u017ceby doda\u0107, \u017ce tamta \"Barbara\" mia\u0142a astygmatyzm. Dzie\u0144 p\u00f3\u017aniej poda\u0142 kolejny fakt: nastolatka m\u00f3wi\u0142a, \u017ce we wrze\u015bniu ma zagra\u0107 na \u015blubie siostry. Rodzice Emanueli czuli, \u017ce Pierluigi mo\u017ce im pom\u00f3c, bo wszystko, co m\u00f3wi\u0142 by\u0142o zgodne z prawd\u0105. Rozm\u00f3wca jednak nie chcia\u0142 si\u0119 z nimi spotka\u0107 osobi\u015bcie, twierdzi\u0142, \u017ce przebywa obecnie z rodzin\u0105 w jakiej\u015b nadmorskiej miejscowo\u015bci. || Od 26 czerwca centrum Rzymu by\u0142o ju\u017c obklejone czarno-bia\u0142ymi plakatami z u\u015bmiechni\u0119t\u0105 twarz\u0105 Emanueli. || 28 czerwca do Orlandich zn\u00f3w zadzwoni\u0142 m\u0119\u017cczyzna. Tym razem by\u0142 to \"Mario\", kt\u00f3ry twierdzi\u0142, \u017ce widzia\u0142 m\u0119\u017cczyzn\u0119 i dwie m\u0142ode dziewczyny sprzedaj\u0105ce kosmetyki. Jedna z nich mia\u0142a nazywa\u0107 si\u0119 Barbara i pochodzi\u0107 z Wenecji, ale jej rodzice podobno dobrze wiedzieli, \u017ce znajduje si\u0119 w stolicy i wr\u00f3ci do nich p\u00f3\u017aniej. || Cho\u0107 kolejny g\u0142os w s\u0142uchawce dawa\u0142 rodzinie nadziej\u0119, nowe informacje nie ruszy\u0142y \u015bledczych z miejsca nawet o krok. || Ercole, ojciec Emanueli, by\u0142 \u015bwieckim pracownikiem Watykanu. Ale w sprawie tajemniczego zagini\u0119cia dziewczyny w lipcu 1983 roku zacz\u0119\u0142y pojawia\u0107 si\u0119 poszlaki, kt\u00f3re mog\u0105 sugerowa\u0107, \u017ce r\u00f3wnie\u017c ci nie\u015bwieccy mieszka\u0144cy tego pa\u0144stwa odegraj\u0105 istotn\u0105 rol\u0119 w \u015bledztwie dotycz\u0105cym 15-latki. || 3 lipca \u00f3wczesny papie\u017c Jan Pawe\u0142 II, podczas tradycyjnej modlitwy Anio\u0142 Pa\u0144ski powiedzia\u0142 do t\u0142um\u00f3w zgromadzonych na placu \u015awi\u0119tego Piotra: \"Chc\u0119 wyrazi\u0107 szczere wsp\u00f3\u0142czucie dla rodziny Orlandich, kt\u00f3rzy stracili 15-letni\u0105 c\u00f3rk\u0119, dziewczyna od 22 czerwca nie wr\u00f3ci\u0142a do domu. Podzielam l\u0119k i obaw\u0119 rodzic\u00f3w, nie trac\u0105c przy tym nadziei i wiary w cz\u0142owiecze\u0144stwo tego, kto mo\u017ce by\u0107 za to odpowiedzialny\". || Czujni dziennikarze odczytali w tym swoje: Niby dlaczego Ojciec \u015awi\u0119ty wyklucza wersj\u0119, w kt\u00f3rej dziewczyna sama ucieka z domu? || Dwa dni p\u00f3\u017aniej sprawa nabra\u0142a tempa. Do biura prasowego Stolicy Apostolskiej zadzwoni\u0142 nieznajomy. Twierdzi\u0142, \u017ce Emanuela Orlandi jest jego zak\u0142adniczk\u0105, a w uwolnieniu dziewczyny mo\u017ce pom\u00f3c sam Jan Pawe\u0142 II. Musi jednak nak\u0142oni\u0107 s\u0142u\u017cby do wypuszczenia na wolno\u015b\u0107 Mehmeta Ali Agcy, kt\u00f3ry 13 maja 1981 r. dokona\u0142 zamachu na Ojca \u015awi\u0119tego i zosta\u0142 za to skazany na do\u017cywocie. Nieznajomy na tym nie sko\u0144czy\u0142: doda\u0142, \u017ce wcze\u015bniejsze informacje o dziewczynie przekazali ju\u017c rodzinie \"jego ludzie\": Pierluigi i Mario. || Godzin\u0119 p\u00f3\u017aniej zadzwoni\u0142 do domu Orlandich i pu\u015bci\u0142 im nagranie g\u0142osu c\u00f3rki. Dziewczyna m\u00f3wi\u0142a w nim, \u017ce po wakacjach planuje i\u015b\u0107 do klasy o profilu naukowym. Prokurator by\u0142 jednak ostro\u017cny i ostrzeg\u0142 bliskich, \u017ce nagranie wcale nie musi by\u0107 \u015bwie\u017ce. || Kolejne dni przynosi\u0142y kolejne telefony (\u0142\u0105cznie 16), w kt\u00f3rych ten sam g\u0142os, nazwany p\u00f3\u017aniej przez media \"Amerykaninem\" (przez akcent) wielokrotnie namawia\u0142 rodzin\u0119 i Karola Wojty\u0142\u0119 do interwencji w sprawie Agcy. Na podstawie rozm\u00f3w \u015bledczy stworzyli jego profil: ch\u0142odny, wyrachowany mieszkaniec Rzymu, oczytany i bardzo inteligentny, pewny siebie, znaj\u0105cy si\u0119 na prawie, z du\u017cym prawdopodobie\u0144stwem nale\u017c\u0105cy do stanu duchownego. || Jego to\u017csamo\u015bci nie uda\u0142o si\u0119 jednak ustali\u0107 do dzi\u015b. || Przez lata pojawia\u0142y si\u0119 r\u00f3\u017cne tropy: to mia\u0142a by\u0107 sprawa wewn\u0119trzna Watykanu, w kt\u00f3rej nieznani porywacze chc\u0105 szanta\u017cowa\u0107 duchownych. P\u00f3\u017aniej \u015bledczy przyj\u0119li wersj\u0119, kt\u00f3ra m\u00f3wi\u0142a, \u017ce znikni\u0119cie Emanueli to ma\u0142a cz\u0119\u015b\u0107 uk\u0142adanki mi\u0119dzynarodowych porachunk\u00f3w grup terrorystycznych (w\u0105tek nieznanych do dzi\u015b grup, kt\u00f3re chcia\u0142y uwolnienia Alego Agcy). || W gr\u0119 wchodzi\u0142a te\u017c samowolna ucieczka dziewczyny i przypadkowe porwanie. || Do rodziny i rzymskiej policji regularnie dochodzi\u0142y sygna\u0142y od ludzi, kt\u00f3rzy mieli widzie\u0107 Emanuel\u0119 w Terlanie na p\u00f3\u0142nocy W\u0142och, w po\u0142udniowej Kalabrii, w Pary\u017cu, w Holandii, gdzie mia\u0142a przej\u015b\u0107 operacj\u0119 plastyczn\u0105, w Lucernie, gdzie wysz\u0142a za m\u0105\u017c za Turka, a nawet w Kolumbii. Wszystkie tropy prowadzi\u0142y jednak w \u015blep\u0105 uliczk\u0119. || Do siedziby agencji prasowej ANSA 4 sierpnia 1983 roku przyszed\u0142 list, w kt\u00f3rym kto\u015b chcia\u0142 nak\u0142oni\u0107 dziennikarzy do nag\u0142o\u015bnienia apelu o zwolnienie zamachowca. Na dow\u00f3d, \u017ce wypu\u015bci za to dziewczyn\u0119 (i j\u0105 przetrzymuje), podawa\u0142 intymne szczeg\u00f3\u0142y z jej \u017cycia: \"Ma sze\u015b\u0107 pieprzyk\u00f3w na plecach\", \"Ma trzech przyjaci\u00f3\u0142, wszyscy z czarnymi w\u0142osami\". || W 1997 roku spraw\u0119 zagini\u0119cia Emanueli umorzono ze wzgl\u0119du na brak dowod\u00f3w. \u015aledczy wykluczyli te\u017c fakt, \u017ce za znikni\u0119ciem dziewczyny sta\u0142y osoby powi\u0105zane z Mehmetem Ali Agc\u0105, chocia\u017c on sam kilka razy publicznie powtarza\u0142, \u017ce dziewczyna \u017cyje i \u017ce porwano j\u0105 w zamian za jego wyj\u015bcie na wolno\u015b\u0107. || W lipcu 2005 roku do programu telewizyjnego \"Chi l'ha visto?\" (z w\u0142oskiego \"Kto go/j\u0105 widzia\u0142?\"), w trakcie emisji odcinka o Emanueli zadzwoni\u0142 widz. Jego telefon rozmrozi\u0142 spraw\u0119, w kt\u00f3rej od dawna brakowa\u0142o nowych wskaz\u00f3wek: \"Sprawd\u017acie, kto jest pochowany w krypcie ko\u015bcio\u0142a Sant' Apollinare i jak\u0105 przys\u0142ug\u0119 Renatino wy\u015bwiadczy\u0142 kardyna\u0142owi Polettiemu\". || To ten sam ko\u015bci\u00f3\u0142, przy kt\u00f3rym Orlandi by\u0142a widziana po raz ostatni. || W krypcie znajdowa\u0142 si\u0119 gr\u00f3b \"Renatina\", czyli Enrica de Pedis, o kt\u00f3rym zrobi\u0142o si\u0119 g\u0142o\u015bno ju\u017c w latach 90. XX w. De Pedis by\u0142 bossem rzymskiej organizacji kryminalnej, znanej jako banda della Magliana, zgin\u0105\u0142 w strzelaninie w 1990 roku, w wyniku mafijnych porachunk\u00f3w. Dlaczego przest\u0119pca spocz\u0105\u0142 w bazylice? Wyda\u0142 na to zezwolenie \u00f3wczesny kardyna\u0142 Ugo Poletti, m\u00f3wi\u0105c, \u017ce Pedis by\u0142 \"dobrodziejem ko\u015bcio\u0142a\".\u00a0Wed\u0142ug w\u0142oskiej prasy w zamian za poch\u00f3wek bazylice przekazano ogromn\u0105 sum\u0119 pieni\u0119dzy. || Po telefonie widza prokuratura zacz\u0119\u0142a wi\u0119c bada\u0107 kolejn\u0105 hipotez\u0119: czy za porwaniem Emanueli sta\u0142a banda della Magliana? Chcia\u0142a kolejnych pieni\u0119dzy? || Wszystko wskazuje na to, \u017ce chyba jednak nie. Szcz\u0105tk\u00f3w nastolatki nie odnaleziono, a gr\u00f3b bossa zosta\u0142 przy okazji usuni\u0119ty ze \u015bwi\u0105tyni. || W 2012 roku kolejna rewelacja: najwa\u017cniejszy w\u0142oski egzorcysta Gabriele Amorth o\u015bwiadczy\u0142, \u017ce wed\u0142ug niego dziewczyna mog\u0142a zosta\u0107 porwana na seksimprez\u0119, a p\u00f3\u017aniej zamordowana.\u00a0 - Ta zbrodnia mia\u0142a motyw seksualny. Organizowano przyj\u0119cia, a pewien watyka\u0144ski stra\u017cnik \"rekrutowa\u0142\" dziewczyny - stwierdzi\u0142 Amorth, kt\u00f3ry na swoim koncie ma dziesi\u0105tki tysi\u0119cy odprawionych egzorcyzm\u00f3w. - W siatce by\u0142 personel dyplomatyczny z zagranicznej ambasady w Watykanie. Uwa\u017cam, \u017ce Emanuela sta\u0142a si\u0119 ofiar\u0105 tego kr\u0119gu - wyja\u015bnia\u0142 ksi\u0105dz. Nie znaleziono konkretnych dowod\u00f3w potwierdzaj\u0105cych kt\u00f3r\u0105kolwiek z tych informacji. || W 2018 roku podczas prac remontowych w siedzibie nuncjatury apostolskiej robotnicy odnale\u017ali ludzkie szcz\u0105tki, ale badania DNA wykaza\u0142y, \u017ce by\u0142y to m\u0119skie ko\u015bci. || Sprawa zagini\u0119cia Emanueli Orlandi jest jedn\u0105 z tych, kt\u00f3re wracaj\u0105 na pierwsze strony gazet za ka\u017cdym razem, kiedy pojawi si\u0119 cho\u0107by najmniejszy nowy szczeg\u00f3\u0142. Nie inaczej jest teraz. W poniedzia\u0142ek w\u0142oskie media obieg\u0142a informacja o tym, \u017ce Watykan wyrazi\u0142 zgod\u0119 na otwarcie dw\u00f3ch grob\u00f3w na cmentarzu Campo Santo Teutonico. || - Decyzja wpisuje si\u0119 w dzia\u0142ania wewn\u0119trznego post\u0119powania wszcz\u0119tego [w kwietniu - red.] po wniosku rodziny Emanueli Orlandi, kt\u00f3ra wskazuje, \u017ce jednym z miejsc, w kt\u00f3rych mog\u0105 znajdowa\u0107 si\u0119 zw\u0142oki zaginionej jest ten w\u0142a\u015bnie ma\u0142y cmentarz znajduj\u0105cy si\u0119 na terytorium Watykanu - m\u00f3wi Alessandro Gisotti, przewodnicz\u0105cy biura prasowego Stolicy Apostolskiej. || Latem ubieg\u0142ego roku prawniczka rodziny Orlandi,  || , otrzyma\u0142a anonimow\u0105 przesy\u0142k\u0119: zdj\u0119cie figury anio\u0142a z tabliczk\u0105 z napisem \"R || \" i kr\u00f3tk\u0105 notk\u0119, w kt\u00f3rej kto\u015b napisa\u0142: \"szukajcie tam, gdzie wskazuje anio\u0142\". To ta wskaz\u00f3wka ka\u017ce my\u015ble\u0107 bliskim Emanueli, \u017ce szcz\u0105tki dziewczyny mog\u0105 znajdowa\u0107 si\u0119 na Campo Santo Teutonico. || Wed\u0142ug \"Corriere della Sera\", \"to jedyny gr\u00f3b, na kt\u00f3rym regularnie pojawiaj\u0105 si\u0119 \u015bwie\u017ce znicze i kwiaty\". - Figura anio\u0142a zdaje si\u0119 pochodzi\u0107 z innych czas\u00f3w ni\u017c p\u0142yta nagrobna. A ta wed\u0142ug nas zosta\u0142a otwarta przynajmniej raz - m\u00f3wi  || . || Ma\u0142a nekropolia znajduje si\u0119 w Rzymie, mi\u0119dzy bazylik\u0105 \u015awi\u0119tego Piotra a aul\u0105 Paw\u0142a VI: || - Chcia\u0142em bardzo podzi\u0119kowa\u0107 watyka\u0144skiemu sekretarzowi stanu, kardyna\u0142owi Pietro Parolinowi. Wykaza\u0142 si\u0119 niebywa\u0142\u0105 odwag\u0105 w podj\u0119ciu decyzji o wszcz\u0119ciu post\u0119powania i otwarciu dw\u00f3ch nagrobk\u00f3w - komentuje w\u0142oskiej agencji prasowej ANSA Pietro Orlandi, brat Emanueli, kt\u00f3ry ca\u0142e swoje doros\u0142e \u017cycie po\u015bwi\u0119ca na poszukiwania siostry i badanie ka\u017cdego w\u0105tku w sprawie - wyst\u0119puje w programach telewizyjnych, organizuje protesty, apeluj\u0105c do Watykanu o ujawnienie prawdy, napisa\u0142 nawet ksi\u0105\u017ck\u0119. || - Szczerze, mam nadziej\u0119, \u017ce jej tam nie znajdziemy, bo nigdy, ale to nigdy nie straci\u0142em nadziei na to, \u017ce odnajdzie si\u0119 \u017cywa - powiedzia\u0142 w wywiadzie dla telewizji \"La7\". || Otwarcie grob\u00f3w zaplanowano na 11 lipca.", "autor": "Wanda Wo\u017aniak//kg", "source": "TVN24, La Stampa, RAI, Corriere della Sera, ANSA"},
{"id": "950863", "url": "https://www.tvn24.pl/wiadomosci-z-kraju,3/sebastian-marczewski-nie-zyje-nurek-mial-41-lat,950863.html", "date": "2019-07-07", "time": "18:14:19", "title": "Bi\u0142 rekord \u015bwiata, ju\u017c nie wyp\u0142yn\u0105\u0142. \"Stalowy cz\u0142owiek\" nie \u017cyje", "lead": "Polski nurek g\u0142\u0119binowy Sebastian Marczewski zgin\u0105\u0142 w sobot\u0119 w jeziorze Garda we W\u0142oszech podczas pr\u00f3by bicia rekordu \u015bwiata w zej\u015bciu na g\u0142\u0119boko\u015b\u0107 333 metr\u00f3w - potwierdzi\u0142 w niedziel\u0119 na Twitterze Sztab Generalny Wojska Polskiego.", "text": "Polski nurek g\u0142\u0119binowy Sebastian Marczewski zgin\u0105\u0142 w sobot\u0119 w jeziorze Garda we W\u0142oszech podczas pr\u00f3by bicia rekordu \u015bwiata w zej\u015bciu na g\u0142\u0119boko\u015b\u0107 333 metr\u00f3w - potwierdzi\u0142 w niedziel\u0119 na Twitterze Sztab Generalny Wojska Polskiego. || O \u015bmierci polskiego nurka informowa\u0142 w niedziel\u0119 na stronie internetowej w\u0142oski dziennik \"Corriere della Sera\". Jak przekaza\u0142, Marczewski zgin\u0105\u0142 w sobot\u0119 w jeziorze Garda we W\u0142oszech podczas pr\u00f3by  bicia rekordu \u015bwiata w zej\u015bciu na g\u0142\u0119boko\u015b\u0107 333 metr\u00f3w. || Cia\u0142o  41-letniego m\u0119\u017cczyzny zaginionego rano znaleziono po po\u0142udniu. S\u0142u\u017cby  ratownicze zosta\u0142y zaalarmowane przez jego koleg\u0119 po tym, gdy nurek nie  wyp\u0142yn\u0105\u0142 na powierzchni\u0119 - poinformowa\u0142 dziennik, relacjonuj\u0105c akcj\u0119  ratunkow\u0105. Poszukiwa\u0142y go specjalne dru\u017cyny ratownicze ze stra\u017cy  po\u017carnej i stra\u017cy przybrze\u017cnej. || \"Corriere della Sera\" przypomina,  \u017ce tak\u017ce w jeziorze Garda zgin\u0105\u0142 w pa\u017adzierniku zesz\u0142ego roku inny  polski nurek Adam Krzysztof Pawlik, kt\u00f3ry r\u00f3wnie\u017c pr\u00f3bowa\u0142 pobi\u0107 rekord  g\u0142\u0119boko\u015bci. || \"Chor\u0105\u017cy Sebastian Marczewski, \u017co\u0142nierz Wojska Polskiego, weteran wojny w Afganistanie, nurek, zwany 'Stalowym Cz\u0142owiekiem', zgin\u0105\u0142 podczas pr\u00f3by bicia rekordu \u015bwiata w nurkowaniu. We w\u0142oskim jeziorze Garda zamierza\u0142 zej\u015b\u0107 na g\u0142\u0119boko\u015b\u0107 333 metr\u00f3w\" \u2013 poda\u0142 na Twitterze sztab generalny WP. || Prezydent Stalowej Woli Lucjusz Nadbere\u017cny na swoim profilu na Facebooku napisa\u0142, \u017ce tragiczna informacja, kt\u00f3ra dotar\u0142a do niego z W\u0142och o \u015bmierci \"Stalowego Cz\u0142owieka\" ze Stalowej Woli \"przeszy\u0142a\" jego serce. || \"Otch\u0142a\u0144, kt\u00f3ra zatrzyma\u0142a naszego wspania\u0142ego Mieszka\u0144ca by\u0142a wielk\u0105 pasj\u0105 i wyzwaniem, kt\u00f3re chcia\u0142 pokona\u0107 swoj\u0105 odwag\u0105, si\u0142\u0105 i determinacj\u0105. Nigdy wcze\u015bniej nie spotka\u0142em takiej Osoby, o takim \u017carze do zadania, kt\u00f3re stawia przed sob\u0105. W tym wszystkim zawsze cechowa\u0142a Weterana z Afganistanu wielka odpowiedzialno\u015b\u0107 i profesjonalizm. Zawsze powtarza\u0142, \u017ce bezpiecze\u0144stwo ponad wszystko\" \u2013 napisa\u0142 prezydent Stalowej Woli. || W rozmowie z Polsk\u0105 Agencj\u0105 Prasowa prezydent Stalowej Woli przekaza\u0142, \u017ce jedyne informacje, jakie ma pochodz\u0105 od cz\u0142onk\u00f3w za\u0142ogi. Doda\u0142, \u017ce wed\u0142ug informacji opublikowanych przez za\u0142og\u0119 na Facebooku \"jedyne, co jest pewne\", to, \"\u017ce nasz Stalowy Cz\u0142owiek osi\u0105gn\u0105\u0142 sw\u00f3j cel, bo zszed\u0142 na t\u0119 g\u0142\u0119boko\u015b\u0107 333 metr\u00f3w, a nawet j\u0105 przekroczy\u0142, bo to by\u0142o 333 metry i 80 centymetr\u00f3w\". || - Na g\u0142\u0119boko\u015bciomierzu, kt\u00f3ry pokazali na profilu Iron Diver wida\u0107 ten zapis. Tak wi\u0119c swoje marzenie spe\u0142ni\u0142, ale niestety przy wynurzaniu si\u0119 na g\u0142\u0119boko\u015bci 150 metr\u00f3w nast\u0105pi\u0142 jaki\u015b problem \u2013 powiedzia\u0142 Nadbere\u017cny w rozmowie z Polsk\u0105 Agencj\u0105 Prasow\u0105, zastrzegaj\u0105c, \u017ce nie ma szczeg\u00f3\u0142owych informacji i nic wi\u0119cej nie mo\u017ce doda\u0107. || Na Facebooku Nadbere\u017cny podkre\u015bli\u0142, \u017ce Marczewski wcze\u015bniej uprawia\u0142 alpinizm wysokog\u00f3rski i uda\u0142o mu si\u0119 - przed atakiem w Afganistanie, gdy zosta\u0142 ranny - zdoby\u0107 po\u0142ow\u0119 Korony \u015awiata. || \"Dwukrotnie wszed\u0142 samotnie zim\u0105 na Mont Blanc we Francji zwany Dachem Europy, zdoby\u0142 Kilimand\u017caro w Tanzanii i najwy\u017cszy szczyt Kaukazu \u2013 Elbrus\" \u2013 przypomnia\u0142. || Wspomina tak\u017ce \"Jego pe\u0142n\u0105 u\u015bmiechu twarz, z kt\u00f3rej bi\u0142a duma i odwaga\". || \"Kocha\u0142 nasze miasto Stalow\u0105 Wol\u0119 zawsze i wsz\u0119dzie wspaniale je promuj\u0105c. Wiem, \u017ce najbardziej kocha\u0142 swoj\u0105 Rodzin\u0119\" \u2013 doda\u0142 Nadbere\u017cny. || Z\u0142o\u017cy\u0142 najbli\u017cszym Sebastiana Marczewskiego w imieniu w\u0142asnym oraz Stalowej Woli wyrazy wsp\u00f3\u0142czucia oraz deklaracj\u0119 wsparcia. || \"Stalowy Cz\u0142owieku ze Stalowej Woli, Seba jak chcia\u0142e\u015b, by do Ciebie m\u00f3wiono, poch\u0142on\u0119\u0142a Ci\u0119 Twoja pasja, g\u0142\u0119bia jeziora Garda ... Ty na zawsze pozostaniesz w g\u0142\u0119bi naszych serc za to jak wspania\u0142ym Cz\u0142owiekiem by\u0142e\u015b dla nas. Wiem r\u00f3wnie\u017c, \u017ce ju\u017c planujesz nowy rekord do pobicia w niebie ...\" \u2013 napisa\u0142 prezydent Stalowej Woli.", "autor": "momo//kg", "source": "PAP"},
{"id": "951022", "url": "https://www.tvn24.pl/wiadomosci-ze-swiata,2/szef-bundestagu-za-rzadem-mniejszosciowym-w-razie-upadku-koalicji,951022.html", "date": "2019-07-08", "time": "13:59:02", "title": "\"Nie mog\u0119 ju\u017c d\u0142u\u017cej s\u0142ucha\u0107 tych scenariuszy\"", "lead": "Przewodnicz\u0105cy Bundestagu Wolfgang Schaeuble o\u015bwiadczy\u0142 w poniedzia\u0142ek w wywiadzie dla dziennika \"Bild\", \u017ce w razie rozpadu wielkiej koalicji chadecja powinna rz\u0105dzi\u0107 w Niemczech sama.", "text": "Przewodnicz\u0105cy Bundestagu Wolfgang Schaeuble o\u015bwiadczy\u0142 w poniedzia\u0142ek w wywiadzie dla dziennika \"Bild\", \u017ce w razie rozpadu wielkiej koalicji chadecja powinna rz\u0105dzi\u0107 w Niemczech sama. || \"Nie mog\u0119 ju\u017c d\u0142u\u017cej s\u0142ucha\u0107 tych scenariuszy o personaliach i koalicjach. Je\u015bli socjaldemokraci z SPD po wewn\u0119trznych debatach opuszcz\u0105 koalicj\u0119 rz\u0105dow\u0105 przed ko\u0144cem kadencji, to chadecja powinna dalej rz\u0105dzi\u0107 sama\" - powiedzia\u0142 76-letni polityk CDU.                     || Od wybor\u00f3w do Parlamentu Europejskiego koalicyjny partner chadek\u00f3w w wielkiej koalicji - SPD - boryka si\u0119 z powa\u017cnym kryzysem wewn\u0119trznym. Bior\u0105c odpowiedzialno\u015b\u0107 za katastrofalny wynik partii do dymisji poda\u0142a si\u0119 szefowa socjaldemokrat\u00f3w Andrea Nahles. Ugrupowanie jest kierowane kolegialnie przez troje tymczasowych przewodnicz\u0105cych. Trwaj\u0105 debaty na temat terminu i sposobu wyboru nowego kierownictwa oraz sensu dalszego pozostawania w koalicji z chadekami. || \"Wielkie koalicje w zasadzie powinny nale\u017ce\u0107 do wyj\u0105tk\u00f3w. Tymczasem od 2005 roku, rz\u0105dzi\u0142y one przez 10 lat. Jest to raczej za d\u0142ugo\" - uwa\u017ca Schaeuble, kt\u00f3ry w swojej politycznej karierze by\u0142 m.in. ministrem spraw wewn\u0119trznych, ministrem finans\u00f3w i szefem Urz\u0119du Kanclerskiego.                     || \"Po wyborach do Bundestagu (w 2017 roku) nikt nie chcia\u0142 kolejnej wielkiej koalicji. Ale najwyra\u017aniej nie da\u0142o si\u0119 inaczej. Tym bardziej, rz\u0105d nie powinien jednak tylko odhacza\u0107 kolejnych punkt\u00f3w zawartych w umowie koalicyjnej. W ten spos\u00f3b nie dotrze si\u0119 ju\u017c do ludzi\" - uwa\u017ca do\u015bwiadczony chadek. Jego zdaniem w polityce nie nale\u017cy po\u015bwi\u0119ca\u0107 w\u0142asnych przekona\u0144 na rzecz konsensusu. Grozi to bowiem utrat\u0105 to\u017csamo\u015bci i rozdrobnieniem partyjnego krajobrazu. || Jest to zdaniem Schaeublego zjawisko niebezpieczne, co najlepiej pokaza\u0142 brexit: w Wielkiej Brytanii da si\u0119 zbudowa\u0107 wi\u0119kszo\u015b\u0107 przeciwko wszystkiemu, ale nie za czym\u015b. Sprzyja to ruchom populistycznym i radykalnym. || \"Demokratyczna walka powinna by\u0107 prowadzona w centrum politycznego spektrum. To od nas zale\u017cy, czy tak w\u0142a\u015bnie b\u0119dzie\" - oznajmi\u0142 przewodnicz\u0105cy niemieckiego parlamentu.", "autor": "mart/adso", "source": "PAP"},
{"id": "951030", "url": "https://www.tvn24.pl/wiadomosci-z-kraju,3/radiowoz-strazy-miejskiej-wpadl-do-rzeki-w-olsztynie,951030.html", "date": "2019-07-08", "time": "14:48:55", "title": "Radiow\u00f3z stra\u017cy miejskiej stoczy\u0142 si\u0119 ze skarpy do rzeki w Olsztynie", "lead": "Olszty\u0144scy stra\u017cnicy miejscy w niedziel\u0119 oko\u0142o godziny 2 w nocy pojechali na interwencj\u0119 w sprawie zak\u0142\u00f3cania ciszy nocnej i spo\u017cywania alkoholu w miejscu publicznym, w okolicach mostu Jana przy ulicy Grunwaldzkiej. Tu\u017c przy olszty\u0144skiej Star\u00f3wce ich samoch\u00f3d stoczy\u0142 si\u0119 do rzeki \u0141yny. W zdarzeniu nikt nie ucierpia\u0142.", "text": "Olszty\u0144scy stra\u017cnicy miejscy w niedziel\u0119 oko\u0142o godziny 2 w nocy pojechali na interwencj\u0119 w sprawie zak\u0142\u00f3cania ciszy nocnej i spo\u017cywania alkoholu w miejscu publicznym, w okolicach mostu Jana przy ulicy Grunwaldzkiej. Tu\u017c przy olszty\u0144skiej Star\u00f3wce ich samoch\u00f3d stoczy\u0142 si\u0119 do rzeki \u0141yny. W zdarzeniu nikt nie ucierpia\u0142. || - Niefortunnie ten radiow\u00f3z stoczy\u0142 si\u0119 do rzeki ze stromego brzegu. Prowadzimy czynno\u015bci, by ustali\u0107 szczeg\u00f3\u0142y zdarzenia \u2013 kr\u00f3tko m\u00f3wi Jaros\u0142aw Lipi\u0144ski, komendant Stra\u017cy Miejskiej w Olsztynie. || Wcze\u015bniej stra\u017cnicy opu\u015bcili radiow\u00f3z i przeszli k\u0142adk\u0105 na drug\u0105 stron\u0119 rzeki. Radiow\u00f3z to bus-wi\u0119\u017aniarka z klatk\u0105 z ty\u0142u - typowy pojazd do przewozu os\u00f3b zatrzymanych. || W miejscu, gdzie radiow\u00f3z stoczy\u0142 si\u0119 do rzeki jest monitoring. W tej chwili kierownictwo stra\u017cy miejskiej sprawdza, co by\u0142o bezpo\u015bredni\u0105 przyczyn\u0105 stoczenia si\u0119 samochodu do rzeki. Czy nie\u00a0 wystarczy\u0142o zaci\u0105gn\u0105\u0107 hamulec r\u0119czny? - zapytali\u015bmy szefa stra\u017cy miejskiej. || - Nie do ko\u0144ca mo\u017cna to stwierdzi\u0107, bo samoch\u00f3d mo\u017cna zabezpieczy\u0107 w r\u00f3\u017cny spos\u00f3b. Ustalamy to w post\u0119powaniu wewn\u0119trznym. W samochodzie nikogo nie by\u0142o \u2013 podkre\u015bla komendant.                                 || Stra\u017c po\u017carna wydoby\u0142a samoch\u00f3d za pomoc\u0105 linki holowniczej. Na miejscu pojawi\u0142 si\u0119 tak\u017ce patrol policji. || - Funkcjonariusz stra\u017cy miejskiej by\u0142 trze\u017awy. Za wykroczenie zosta\u0142 pouczony - poinformowa\u0142a st. asp. Ma\u0142gorzata Demianiuk z komendy miejskiej policji w Olsztynie. || Radiow\u00f3z ma wa\u017cne ubezpieczenie autocasco. Ubezpieczyciel przeprowadzi czynno\u015bci i oszacuje straty. Jak dodaje komendant Stra\u017cy Miejskiej, straty nie s\u0105 du\u017ce. Samoch\u00f3d - jego zdaniem - nie uleg\u0142 znacznemu zniszczeniu, bo zamoczy\u0142 si\u0119 jedynie ty\u0142 pojazdu. Silnik nie jest zalany, a drzwi na prowadnicach zosta\u0142y uszkodzone w trakcie wydobywania radiowozu z rzeki.", "autor": "nina/ ks", "source": "TVN24 Bia\u0142ystok, Tw\u00f3j Kurier Olszty\u0144ski"},
{"id": "950880", "url": "https://www.tvn24.pl/wiadomosci-z-kraju,3/sedziowie-tk-odniesli-sie-do-wypowiedzi-prezydenta-z-lwowka-slaskiego,950880.html", "date": "2019-07-07", "time": "19:44:40", "title": "\"Istniej\u0105 granice wypowiedzi os\u00f3b sprawuj\u0105cych funkcje publiczne\"", "lead": "\"Nieroztropn\u0105 rzecz\u0105 jest sugerowanie, jakoby tre\u015b\u0107 wyrok\u00f3w organ\u00f3w w\u0142adzy s\u0105downiczej mia\u0142a by\u0107 ustalana po konsultacji, w bli\u017cej nieokre\u015blony spos\u00f3b, z obywatelami\" - napisali s\u0119dziowie Trybuna\u0142u Konstytucyjnego, odnosz\u0105c si\u0119 do krytycznych s\u0142\u00f3w Andrzeja Dudy na temat wyroku TK dotycz\u0105cego podwy\u017cszenia wieku emerytalnego. Pod o\u015bwiadczeniem podpisa\u0142o si\u0119 11 s\u0119dzi\u00f3w. Wcze\u015bniej w tej sprawie wypowiedzia\u0142 si\u0119 by\u0142y wiceprezes TK Stanis\u0142aw Biernat.", "text": "\"Nieroztropn\u0105 rzecz\u0105 jest sugerowanie, jakoby tre\u015b\u0107 wyrok\u00f3w organ\u00f3w w\u0142adzy s\u0105downiczej mia\u0142a by\u0107 ustalana po konsultacji, w bli\u017cej nieokre\u015blony spos\u00f3b, z obywatelami\" - napisali s\u0119dziowie Trybuna\u0142u Konstytucyjnego, odnosz\u0105c si\u0119 do krytycznych s\u0142\u00f3w Andrzeja Dudy na temat wyroku TK dotycz\u0105cego podwy\u017cszenia wieku emerytalnego. Pod o\u015bwiadczeniem podpisa\u0142o si\u0119 11 s\u0119dzi\u00f3w. Wcze\u015bniej w tej sprawie wypowiedzia\u0142 si\u0119 by\u0142y wiceprezes TK Stanis\u0142aw Biernat. || W niedziel\u0119 s\u0119dziowie Trybuna\u0142u Konstytucyjnego wydali o\u015bwiadczenie, w kt\u00f3rym odnie\u015bli si\u0119 do wypowiedzi prezydenta, kt\u00f3ra pad\u0142a 3 lipca tego roku w Lw\u00f3wku \u015al\u0105skim. Andrzej Duda wskazywa\u0142, \u017ce je\u015bli nie b\u0119dzie w Polsce realizowana spo\u0142eczna gospodarka rynkowa, to Polska \"stanie si\u0119 spo\u0142ecze\u0144stwem kastowym\". - Spo\u0142ecze\u0144stwem, gdzie s\u0105 kasty nietykalne, kt\u00f3re mog\u0105 robi\u0107, co im si\u0119 \u017cywnie podoba - podkre\u015bli\u0142. Prezydent zauwa\u017cy\u0142, \u017ce zasady spo\u0142ecznej gospodarki rynkowej s\u0105 zapisane w polskiej konstytucji, ale \"ich nie przestrzegano\". || - Nie mam \u017cadnych w\u0105tpliwo\u015bci, \u017ce naruszono konstytucj\u0119 tak\u017ce w dzia\u0142alno\u015bci Trybuna\u0142u Konstytucyjnego, kiedy orzeka\u0142, \u017ce podwy\u017cszenie wszystkim Polakom wieku emerytalnego wbrew ich woli jest zgodne z konstytucj\u0105, bo tak orzek\u0142. Czy to by\u0142 Trybuna\u0142, kt\u00f3ry dzia\u0142a\u0142 dla polskiego spo\u0142ecze\u0144stwa i dla polskiego pa\u0144stwa? Czy dla jakiej\u015b w\u0105skiej kasty rz\u0105dz\u0105cej, kt\u00f3ra wtedy akurat mia\u0142a taki interes? To ja ju\u017c my\u015bl\u0119, \u017ce ka\u017cdy sam sobie odpowie na to pytanie - m\u00f3wi\u0142 prezydent. || Pod niedzielnym o\u015bwiadczeniem dotycz\u0105cym s\u0142\u00f3w prezydenta podpisali si\u0119 s\u0119dziowie: Andrzej Rzepli\u0144ski, Stanis\u0142aw Biernat, Miros\u0142aw Granat, Wojciech Hermeli\u0144ski, Leon Kieres, Ma\u0142gorzata Pyziak-Szafnicka, Stanis\u0142aw Rymar, Piotr Tuleja, S\u0142awomira Wronkowska-Ja\u015bkiewicz, Andrzej Wr\u00f3bel i Marek Zubik.                     || \"Odpowiedzialno\u015b\u0107 za s\u0142owo jest wa\u017cnym etycznie wymaganiem odnosz\u0105cym si\u0119 do cz\u0142owieka, szczeg\u00f3lnie kiedy wyst\u0119puje w przestrzeni publicznej. S\u0142u\u017cba Prawdzie jest zatem nie tylko s\u0142usznym oczekiwaniem od Pierwszej Osoby w pa\u0144stwie ze strony wszystkich obywateli, ale i jej moralnym obowi\u0105zkiem\" - napisali s\u0119dziowie. || Jak czytamy w o\u015bwiadczeniu, w ostatnich trzech latach s\u0119dziowie \"wielokrotnie spotykali si\u0119 z nieumiarkowan\u0105 krytyk\u0105 dzia\u0142alno\u015bci Trybuna\u0142u Konstytucyjnego, jak i s\u0105downictwa w og\u00f3le\". || \"Dyskredytowanie dzia\u0142alno\u015bci Trybuna\u0142u, gdy dzia\u0142a\u0142 w spos\u00f3b niezale\u017cny, narusza dobro wsp\u00f3lne, a tak\u017ce godzi w podstawy kultury prawnej w spo\u0142ecze\u0144stwie. Istniej\u0105 jednak granice wypowiedzi os\u00f3b sprawuj\u0105cych funkcje publiczne, jakie nie mog\u0105 pozosta\u0107 bez reakcji os\u00f3b, kt\u00f3re ze wzgl\u0119du na sw\u00f3j status spo\u0142eczny nie bior\u0105 udzia\u0142u w walce o zdobycie i utrzymanie rz\u0105d\u00f3w. Tak rzecz si\u0119 ma - co przyjmujemy z nieukrywana przykro\u015bci\u0105 - z wypowiedzi\u0105 Pana Prezydenta Rzeczypospolitej z 3 lipca 2019 r., a odnosz\u0105c\u0105 si\u0119 do rzekomego naruszenia Konstytucji przez Trybuna\u0142, kiedy ten organ wyda\u0142 7 maja 2014 r. wyrok w sprawie podwy\u017cszenia, roz\u0142o\u017conego w czasie, wieku emerytalnego. Ta wypowied\u017a musi spotka\u0107 si\u0119 z naszym stanowczym protestem i sprzeciwem\" - podkre\u015blili. || Zaznaczyli, \u017ce \"s\u0119dziowie, zar\u00f3wno opowiadaj\u0105cy si\u0119 za rozstrzygni\u0119ciem, jak i sk\u0142adaj\u0105c zdania odr\u0119bne, kierowali si\u0119 ocen\u0105 zgodno\u015bci z Konstytucj\u0105 RP zgodnie ze swoim sumieniem, w\u0142asn\u0105 wiedz\u0105 oraz do\u015bwiadczeniem \u017cyciowym\".                     || \"Nieroztropn\u0105 rzecz\u0105 jest sugerowanie, jakoby tre\u015b\u0107 wyrok\u00f3w organ\u00f3w w\u0142adzy s\u0105downiczej mia\u0142a by\u0107 ustalana po konsultacji, w bli\u017cej nieokre\u015blony spos\u00f3b, z obywatelami. Takie stawianie sprawy przesuwa\u0142oby dzia\u0142alno\u015b\u0107 organ\u00f3w w\u0142adzy s\u0105downiczej ze sfery rozstrzygania o tym, co sprawiedliwe i s\u0142uszne, do sfery decyzji politycznych, poddanych nieuchronnie wp\u0142ywowi polityk\u00f3w walcz\u0105cych o sprawowanie rz\u0105d\u00f3w w pa\u0144stwie\" - brzmi o\u015bwiadczenie. || Na koniec s\u0119dziowie napisali, \u017ce \"wydaj\u0105c kontestowany wyrok wzi\u0119li na siebie ci\u0119\u017car odpowiedzialno\u015bci rozstrzygania sprawy niepopularnej spo\u0142ecznie, ale wa\u017cnej dla przysz\u0142o\u015bci pa\u0144stwa i jego obywateli\". \"Roztropne kierowanie sprawami publicznymi nie mo\u017ce opiera\u0107 si\u0119 na kryterium popularno\u015bci. Ka\u017cdy, komu powierzono w\u0142adz\u0119, musi wszak\u017ce pami\u0119ta\u0107, \u017ce powinien to czyni\u0107 w poczuciu odpowiedzialno\u015bci za skutki swoich dzia\u0142a\u0144, tak jak to wyra\u017ca wst\u0119p do Konstytucji z 1997 r.\" - podsumowano. || . || Biernat skierowa\u0142 te\u017c szereg pyta\u0144 do prezydenta. \"Jaki ma tytu\u0142 Prezydent Rzeczypospolitej do stanowczego stwierdzania, do tego bez \u017cadnego uzasadnienia, \u017ce wyrok Trybuna\u0142u Konstytucyjnego jest niezgodny z konstytucj\u0105?\" - pisze s\u0119dzia. Dopytuje te\u017c, \"jak pogodzi\u0107 przyznanie sobie przez prezydenta prawa do dokonywania publicznie takiej radykalnej oceny z jego rol\u0105 w post\u0119powaniach przed Trybuna\u0142em\".                     || Wskaza\u0142 na uprawnienie prezydenta do kierowania ustaw przed ich podpisaniem do sprawdzenia przez Trybuna\u0142. \"Czy Prezydent zastosuje si\u0119 do wyroku Trybuna\u0142u w zale\u017cno\u015bci od tego, czy uzna go za zgodny z Konstytucj\u0105, czy nie?\" - pyta Biernat. || S\u0119dzia przypomina te\u017c i pyta, czy prezydent \"nie powinien ujawni\u0107 publicznie\", \u017ce w omawianej sprawie przed Trybuna\u0142em wyst\u0119powa\u0142 jako przedstawiciel wnioskodawc\u00f3w, czyli grupy pos\u0142\u00f3w PiS, kt\u00f3rzy wyst\u0105pili o zbadanie zgodno\u015bci przepis\u00f3w z konstytucj\u0105. || \"Czy obecne wypowiedzi nie s\u0105 przejawem mocno sp\u00f3\u017anionego odreagowania tego, \u017ce Trybuna\u0142 nie zgodzi\u0142 si\u0119 ze zdaniem wnioskodawc\u00f3w i przejawem mylenia roli, w jakiej \u00f3wczesny przedstawiciel wnioskodawc\u00f3w znajduje si\u0119 obecnie jako g\u0142owa pa\u0144stwa?\" - pyta s\u0119dzia Biernat. Dopytuje te\u017c, czy prezydent \"zanim zdecydowa\u0142 si\u0119 na obra\u017canie Trybuna\u0142u\" zapozna\u0142 si\u0119 w ca\u0142o\u015bci z 98-stonicowym uzasadnieniem wyroku i stenogramem rozprawy licz\u0105cym 143 strony. || - Ze zdziwieniem odnotowa\u0142em o\u015bwiadczenie by\u0142ego wiceprezesa Trybuna\u0142u Konstytucyjnego Stanis\u0142awa Biernata, w kt\u00f3rej z perspektywy politycznej dokonuje oceny wypowiedzi pana prezydenta - powiedzia\u0142 prezydencki minister Pawe\u0142 Mucha.         || Jak zaznaczy\u0142, s\u0119dzia Biernat w wydanym publicznie o\u015bwiadczeniu kwestionuje uprawnienie prezydenta do odniesienia si\u0119 do wyroku Trybuna\u0142u Konstytucyjnego. - Chodzi o s\u0142ynn\u0105 spraw\u0119, w kt\u00f3rej Trybuna\u0142 Konstytucyjny uzna\u0142 za zgodne z konstytucj\u0105 podwy\u017cszenie wieku emerytalnego - doda\u0142 prezydencki minister. || Wed\u0142ug niego, podwy\u017cszenia wieku emerytalnego dokonano bez zgody Polak\u00f3w, na co - jak przekonywa\u0142 - wskazywa\u0142y badania opinii publicznej, jak r\u00f3wnie\u017c uniemo\u017cliwiono stronie spo\u0142ecznej przeprowadzenie w tej sprawie referendum. Wiceszef prezydenckiej kancelarii podkre\u015bli\u0142, \u017ce w odniesieniu do tego wyroku TK zg\u0142oszono kilka zda\u0144 odr\u0119bnych, a w zwi\u0105zku z tym \"wyrok ten by\u0142 podj\u0119ty niejednog\u0142o\u015bnie\". || - Absolutnie jest takie uprawnienie, \u017ceby si\u0119 wypowiedzie\u0107 na temat wyroku. Z wyrokiem mo\u017cna si\u0119 zgadza\u0107 lub nie, mo\u017cna ocenia\u0107 jego trafno\u015b\u0107 czy nietrafno\u015b\u0107, robi\u0105 to sami prawnicy. Nie ma nic nadzwyczajnego w tym, \u017ce prezydent dokonuj\u0105c tego rodzaju oceny wyroku, kt\u00f3ry jest historyczny, m\u00f3wi, \u017ce on si\u0119 fundamentalnie z takim rozumieniem konstytucji nie zgadza - podkre\u015bli\u0142 Pawe\u0142 Mucha. || Zaznaczy\u0142, \u017ce Andrzej Duda nie odnosi\u0142 si\u0119 w swej wypowiedzi do sprawy, kt\u00f3ra si\u0119 toczy albo kt\u00f3r\u0105 wni\u00f3s\u0142 do TK jako prezydent RP. - Prezydent dokonuje pewnej oceny z perspektywy prawnej, ale te\u017c perspektywy dobra publicznego i m\u00f3wi: to orzeczenie by\u0142o nies\u0142uszne, ja si\u0119 z nim nie zgadzam. I ma prawo dokonywa\u0107 takiej oceny - powiedzia\u0142 prezydencki minister. || - Je\u017celi co\u015b w tej sprawie dziwi, to takie polityczne wypowiedzi s\u0119dzi\u00f3w. Uwa\u017cam, za rzecz wysoce niefortunn\u0105, komentowanie przez s\u0119dziego bardzo wysokiej rangi wypowiedzi prezydenta RP. Chyba, \u017ce przyjmiemy, \u017ce pan s\u0119dzia Biernat wypowiada si\u0119 w tej sprawie po prostu jako polityk - podkre\u015bli\u0142 prezydencki minister.                     || - S\u0119dzia Biernat jest s\u0119dzi\u0105 w stanie spoczynku, ale od s\u0119dzi\u00f3w oczekujemy niezawis\u0142o\u015bci, chyba, \u017ce - jak powiedzia\u0142em - to czysta ocena polityczna. Ale wtedy nie ma co powo\u0142ywa\u0107 si\u0119 na status wiceprezesa TK w stanie spoczynku - doda\u0142 Pawe\u0142 Mucha. || Podkre\u015bli\u0142, \u017ce \"prezydent jest najwy\u017cszym przedstawicielem Rzeczypospolitej, wybieranym w wyborach powszechnych przez nar\u00f3d i ma pe\u0142ne prawo dokonywa\u0107 ocen politycznych czy prawnych wed\u0142ug swojej najlepszej wiedzy\". Jego zdaniem to, z czym mamy dzi\u015b w Polsce problem, to \"polityzacja s\u0119dzi\u00f3w\". || Prezydencki minister odni\u00f3s\u0142 si\u0119 te\u017c do stwierdzenia s\u0119dziego Biernata, kt\u00f3ry wskaza\u0142 w o\u015bwiadczeniu, \u017ce \"w \u015blad za omawianym wyrokiem Trybuna\u0142 Konstytucyjny wyda\u0142 17 lipca 2014 r. postanowienie sygnalizacyjne, w kt\u00f3rym przedstawi\u0142 Sejmowi uwagi dotycz\u0105ce niezb\u0119dno\u015bci podj\u0119cia systemowych dzia\u0142a\u0144 wspieraj\u0105cych decyzj\u0119 o podwy\u017cszaniu i zr\u00f3wnaniu wieku emerytalnego kobiet i m\u0119\u017cczyzn\". S\u0119dzia dodaje w nim, \u017ce \"postanowienie to nie zosta\u0142o wzi\u0119te pod uwag\u0119 zar\u00f3wno przez Sejm \u00f3wczesnej, jak i obecnej kadencji\" i pyta \"czy prezydent podejmowa\u0142 jakie\u015b kroki w tym kierunku\". || Pawe\u0142 Mucha odnosz\u0105c si\u0119 do pytania o kroki, jakie podj\u0105\u0142 prezydent, zwr\u00f3ci\u0142 uwag\u0119, \u017ce Andrzej Duda po wygranych wyborach prezydenckich z\u0142o\u017cy\u0142 projekt ustawy, kt\u00f3ry zak\u0142ada\u0142 przywr\u00f3cenie wieku emerytalnego do poprzedniego poziomu, czyli 60 lat dla kobiet i 65 lat dla m\u0119\u017cczyzn. \"Sejm, Senat przyj\u0119\u0142y te przepisy, prezydent ustaw\u0119 podpisa\u0142 i spotka\u0142o si\u0119 to z ogromn\u0105 aprobat\u0105 i poparciem Polak\u00f3w\" - m\u00f3wi\u0142.                     || Mucha odni\u00f3s\u0142 si\u0119 te\u017c do pytania Biernata, kt\u00f3ry prosi te\u017c prezydenta o wyja\u015bnienie \"szokuj\u0105cego oskar\u017cenia, \u017ce Trybuna\u0142 nie dzia\u0142a\u0142 dla polskiego spo\u0142ecze\u0144stwa i dla polskiego pa\u0144stwa\". \"Jaka to w\u0105ska kasta wtedy akurat mia\u0142a interes w wydaniu okre\u015blonego wyroku? Jaki interes? Co to znaczy 'wtedy' w odniesieniu do systemowej reformy emerytalnej roz\u0142o\u017conej na wiele lat\" - pyta s\u0119dzia. || \"Czy Prezydent jest pewien, \u017ce cofni\u0119cie z jego inicjatywy reformy emerytalnej, czego niszcz\u0105ce skutki stan\u0105 si\u0119 niechybnie widoczne za kilkana\u015bcie, albo za kilkadziesi\u0105t lat jest korzystne dla polskiego spo\u0142ecze\u0144stwa i dla polskiego pa\u0144stwa? A mo\u017ce to sk\u0142adanie przez niego obietnic przedwyborczych by\u0142o w interesie w\u0105skiej kasty?\" - dodaje. || - Na szcz\u0119\u015bcie tak, jak to dzisiaj podkre\u015blano, o czym m\u00f3wi\u0142 na kongresie \"My\u015bl\u0105c Polska\" profesor Jakub Stelina, w Polsce nie mamy, p\u00f3ki co, rz\u0105d\u00f3w arystokracji s\u0119dziowskiej, tylko mamy demokracj\u0119 - powiedzia\u0142 wiceszef prezydenckiej kancelarii pytany o te s\u0142owa.", "autor": "kb//kg", "source": "PAP"},
{"id": "950897", "url": "https://www.tvn24.pl/wiadomosci-z-kraju,3/tomasz-nalecz-i-andrzej-rychard-o-wyborach-do-parlamentu-i-mozliwych-koalicjach-w-faktach-po-faktach,950897.html", "date": "2019-07-07", "time": "20:23:07", "title": "Schetyna \"powinien przyspieszy\u0107 przygotowania\". \"Opozycja jest kilka krok\u00f3w za PiS\"", "lead": "Na razie opozycja jest kilka krok\u00f3w za PiS-em. My\u015bl\u0119, \u017ce Grzegorz Schetyna powinien przyspieszy\u0107 te przygotowania wyborcze - powiedzia\u0142 w \"Faktach po Faktach\" w TVN24 profesor Tomasz Na\u0142\u0119cz. - Opozycja zawsze jest w tyle w stosunku do rz\u0105dz\u0105cych. To rz\u0105dz\u0105cy, jacykolwiek by oni nie byli, maj\u0105 instrumenty, ale rzeczywi\u015bcie to ju\u017c jest za d\u0142ugo i za bardzo z ty\u0142u - oceni\u0142 z kolei profesor Andrzej Rychard. Jego zdaniem, \"Schetyna powinien przesta\u0107 my\u015ble\u0107 w kategoriach zwyci\u0119stwa nad PiS-em jako g\u0142\u00f3wnego celu\".", "text": "Na razie opozycja jest kilka krok\u00f3w za PiS-em. My\u015bl\u0119, \u017ce Grzegorz Schetyna powinien przyspieszy\u0107 te przygotowania wyborcze - powiedzia\u0142 w \"Faktach po Faktach\" w TVN24 profesor Tomasz Na\u0142\u0119cz. - Opozycja zawsze jest w tyle w stosunku do rz\u0105dz\u0105cych. To rz\u0105dz\u0105cy, jacykolwiek by oni nie byli, maj\u0105 instrumenty, ale rzeczywi\u015bcie to ju\u017c jest za d\u0142ugo i za bardzo z ty\u0142u - oceni\u0142 z kolei profesor Andrzej Rychard. Jego zdaniem, \"Schetyna powinien przesta\u0107 my\u015ble\u0107 w kategoriach zwyci\u0119stwa nad PiS-em jako g\u0142\u00f3wnego celu\". || Go\u015bcie \"Fakt\u00f3w po Faktach\" w TVN24 rozmawiali m.in. o zbli\u017caj\u0105cych si\u0119 wyborach do parlamentu i mo\u017cliwych koalicjach wyborczych.                     || Profesor Tomasz Na\u0142\u0119cz, historyk, by\u0142y doradca Bronis\u0142awa Komorowskiego, pytany, co powinien zrobi\u0107 lider PO Grzegorz Schetyna, odpar\u0142: - My\u015bl\u0119, \u017ce powinien przyspieszy\u0107 przygotowania wyborcze. Bo - bolej\u0119 nad tym - ale na razie opozycja jest kilka krok\u00f3w za PiS-em. Kongres katowicki pokaza\u0142, \u017ce PiS ma pomys\u0142, PR-owski co prawda, bo merytorycznych ustale\u0144 by\u0142o jak na lekarstwo. || Jego zdaniem, prezesowi Kaczy\u0144skiemu chodzi o stworzenie wra\u017cenia: my pracujemy, my jeste\u015bmy przygotowani. Tu - jak przekonywa\u0142 - wyra\u017anie opozycja pozostaje w tyle. || Z kolei profesor Andrzej Rychard z Instytutu Filozofii i Socjologii Polskiej Akademii Nauk, powiedzia\u0142, \u017ce \"nie chce usprawiedliwia\u0107 opozycji, ale musimy sobie zdawa\u0107 spraw\u0119 z tego, \u017ce opozycja zawsze jest w tyle w stosunku do rz\u0105dz\u0105cych\". - To rz\u0105dz\u0105cy, jacykolwiek by oni nie byli, maj\u0105 instrumenty, ale rzeczywi\u015bcie to ju\u017c jest za d\u0142ugo i za bardzo z ty\u0142u - m\u00f3wi\u0142. || - Uwa\u017cam, \u017ce Grzegorz Schetyna powinien przesta\u0107 my\u015ble\u0107 w kategoriach zwyci\u0119stwa nad PiS-em jako g\u0142\u00f3wnego celu. G\u0142\u00f3wnym celem jest zwyci\u0119stwo dla Polski i zrobienie czego\u015b dla Polski, a zwyci\u0119stwo nad PiS-em powinno by\u0107 traktowane jako instrument prowadz\u0105cy do tego celu - oceni\u0142.         || Wed\u0142ug socjologa, lider PO \"powinien pokaza\u0107 dwa-trzy has\u0142a\". - I nawet je\u015bli te has\u0142a nie przysporz\u0105 takiego poparcia, \u017ce da ono zwyci\u0119stwo, to przynajmniej poka\u017ce si\u0119, \u017ce jest nie tylko reaktywna polityka pod tytu\u0142em \"czy si\u0119 po\u0142\u0105czy\u0107 z PSL-em, czy mo\u017ce lepiej z Wiosn\u0105, czy mo\u017ce lepiej bez Wiosny i bez PSL-u\" - m\u00f3wi\u0142. || - To nam troszk\u0119 przys\u0142oni\u0142o cele polityczne, jakie powinna przed sob\u0105 postawi\u0107 opozycja. Ju\u017c nawet nie chodzi o program, ju\u017c nikt program\u00f3w nie czyta tym bardziej w okresie letnim. Chodzi o te dwa-trzy zdania z jasno okre\u015blonymi celami - podkre\u015bla\u0142. || Przyzna\u0142, \u017ce rz\u0105d PiS-u jest wiarygodny. - Bo jak PiS m\u00f3wi, \u017ce co\u015b zrobi to zrobi. Jak m\u00f3wi\u0142, \u017ce da 500 plus, to da\u0142 500 plus - wskaza\u0142. || Zdaniem profesora Na\u0142\u0119cza, \"dla zwolennik\u00f3w PiS-u to wszystko, co powie prezes jest wiarygodne\". - Natomiast dla ludzi, kt\u00f3rzy my\u015bl\u0105 w miar\u0119 samodzielnie obietnice z Katowic brzmi\u0105 jak szyderstwo - oceni\u0142. || W\u015br\u00f3d tych obietnic wymieni\u0142 ochron\u0119 \u015brodowiska. - Przecie\u017c wszyscy wiedz\u0105, \u017ce to ekipa PiS-owska wyci\u0119\u0142a w Polsce w ci\u0105gu trzydziestu najwi\u0119cej drzew - zaznaczy\u0142. || Podzieli\u0142 opini\u0119 profesora Rycharda, \u017ce \"opozycja powinna przedstawi\u0107 odpowiedzialny program, co by zrobi\u0142a, gdyby wyborcy jej zaufali\". - My\u015bl\u0119 te\u017c, \u017ce poza kwestiami programowi to ju\u017c najwy\u017cszy czas na podj\u0119cie decyzji co do formu\u0142y startu - zaznaczy\u0142.                     || Go\u015bcie \"Fakt\u00f3w po Faktach\" odnie\u015bli si\u0119 tak\u017ce do decyzji Polskiego Stronnictwa Ludowego.  || . Do ewentualnych rozm\u00f3w o wsp\u00f3lnym starcie partia zaprosi\u0142a PO i \u015brodowiska podzielaj\u0105ce idee i program ludowc\u00f3w. Prezes PSL W\u0142adys\u0142aw Kosiniak-Kamysz zadeklarowa\u0142 jednak, \u017ce ludowcy na pewno nie wejd\u0105 w koalicj\u0119 z partiami lewicowymi. || - Bardzo ryzykowna jest ta gra, kt\u00f3r\u0105 podj\u0119li dzia\u0142acze PSL-u, przede wszystkim dla nich - oceni\u0142 prof. Na\u0142\u0119cz. || - Moim zdaniem wszystko zmierza ku temu, \u017ce je\u015bli PSL twardo b\u0119dzie m\u00f3wi\u0142 \"nie\", \u017ce z Platform\u0105, kt\u00f3ra idzie z lewic\u0105 nie p\u00f3jd\u0105, to si\u0142\u0105 rzeczy Grzegorz Schetyna przytuli Roberta Biedronia, kt\u00f3ry nie ma ju\u017c w tej chwili innego wyj\u015bcia. Nie wiem, co zrobi partia Razem, czy zdecyduje si\u0119 zmarnowa\u0107 te 1,5-2 procent g\u0142os\u00f3w, bo progu nie przekroczy, czy wymy\u015bli jaki\u015b inny ruch, a PSL p\u00f3jdzie sam bardzo ryzykuj\u0105c, czy przekroczy pr\u00f3g wyborczy - oceni\u0142. || Zdaniem prof. Rycharda, \"by\u0107 mo\u017ce PSL ryzykuje nieprzekroczenie progu\". Przytoczy\u0142 opini\u0119 profesora Antoniego Dudka, z kt\u00f3r\u0105 - jak powiedzia\u0142 - si\u0119 zgadza, \u017ce \"by\u0107 mo\u017ce  PSL bierze to pod uwag\u0119\". - I tak naprawd\u0119 zaczyna widzie\u0107 jako sw\u00f3j cel niekoniecznie tylko i  wy\u0142\u0105cznie przekroczenie progu wyborczego, co przekroczenie takiego  progu, kt\u00f3ry umo\u017cliwia mu dostawanie dotacji z bud\u017cetu pa\u0144stwa, czyli  trzy procent i przetrwa\u0107 okres rz\u0105d\u00f3w Prawa i Sprawiedliwo\u015bci - m\u00f3wi\u0142.                     || Jak doda\u0142, \"PSL chce broni\u0107 swoich element\u00f3w to\u017csamo\u015bci\". - Czuj\u0105, \u017ce zostali troch\u0119 rozpuszczeni w Platformie i \u017ce ta domniemana, wyolbrzymiona moim zdaniem w ich oczach lewicowo\u015b\u0107 Platformy, zaszkodzi\u0142a PSL-owi - m\u00f3wi\u0142. || Jego zdaniem, PSL mo\u017ce si\u0119 troch\u0119 ba\u0107, \u017ce sko\u0144czy jak Nowoczesna. - Bo widz\u0105 jak trac\u0105 elektorat wiejski. Elektorat wiejski jest w zdecydowanej wi\u0119kszo\u015bci kontrolowany przez Prawo i Sprawiedliwo\u015b\u0107 - doda\u0142. || Socjolog zauwa\u017cy\u0142, \u017ce \"od pewnego czasu jeste\u015bmy \u015bwiadkami pewnej mitologii, nieuchronno\u015bci i nieustaj\u0105cego charakteru rz\u0105d\u00f3w Prawa i Sprawiedliwo\u015bci\". - Ja tego typu g\u0142osy s\u0142ysza\u0142em ze \u015brodowisk naukowych w ci\u0105gu ostatnich paru tygodni. - \u017be doj\u015bcie do w\u0142adzy takiej partii jak PiS to jest pewna prawid\u0142owo\u015b\u0107 historyczna, \u017ce doj\u015bcie do w\u0142adzy i utrzymanie si\u0119 u w\u0142adzy takiej partii jak PiS, to jest wynik stosowania pewnych gierek, kt\u00f3re prowadz\u0105 do tego, \u017ce opozycja b\u0119dzie sobie istnia\u0142a, ale cokolwiek by nie robi\u0142a, to zawsze i tak b\u0119dzie opozycj\u0105 - m\u00f3wi\u0142. || - To jest moim zdaniem naukowo b\u0142\u0119dne. Bo je\u017celi czego\u015b nas uczy por\u00f3wnawcza historia system\u00f3w instytucjonalnych to tego, \u017ce poza pewnymi prawid\u0142owo\u015bciami nie ma \u017cadnej nieuchronno\u015bci. Ja \u017cy\u0142em wystarczaj\u0105co d\u0142ugo w systemie, kt\u00f3ry te\u017c mieni\u0142 si\u0119 by\u0107 nieuchronnym i nieustaj\u0105cym, a\u00a0 szcz\u0119\u015bliwie upad\u0142 (\u2026). By\u0142y systemy, kt\u00f3re mia\u0142y by\u0107 nieodwracalne i ca\u0142kowicie si\u0119 odwr\u00f3ci\u0142y - skomentowa\u0142.", "autor": "kb//kg", "source": "tvn24"},
{"id": "950850", "url": "https://www.tvn24.pl/wiadomosci-ze-swiata,2/iran-lamie-porozumienie-nuklearne-odpowiedz-paryza-londynu-i-berlina,950850.html", "date": "2019-07-07", "time": "18:33:05", "title": "\"Jeste\u015bmy skrajnie zaniepokojeni o\u015bwiadczeniem Iranu\"", "lead": "Prezydent Francji Emmanuel Macron uzna\u0142 w niedziel\u0119 za z\u0142amanie zobowi\u0105za\u0144 porozumienia nuklearnego decyzj\u0119 w\u0142adz Iranu o rozpocz\u0119ciu wzbogacania uranu powy\u017cej limitu z tego uk\u0142adu - przekaza\u0142 Reutersowi urz\u0119dnik z Pa\u0142acu Elizejskiego. Tak\u017ce Londyn i Berlin w niedziel\u0119 wezwa\u0142y Teheran do zako\u0144czenia dzia\u0142a\u0144 podwa\u017caj\u0105cych zobowi\u0105zania wynikaj\u0105ce z porozumienia nuklearnego", "text": "Prezydent Francji Emmanuel Macron uzna\u0142 w niedziel\u0119 za z\u0142amanie zobowi\u0105za\u0144 porozumienia nuklearnego decyzj\u0119 w\u0142adz Iranu o rozpocz\u0119ciu wzbogacania uranu powy\u017cej limitu z tego uk\u0142adu - przekaza\u0142 Reutersowi urz\u0119dnik z Pa\u0142acu Elizejskiego. Tak\u017ce Londyn i Berlin w niedziel\u0119 wezwa\u0142y Teheran do zako\u0144czenia dzia\u0142a\u0144 podwa\u017caj\u0105cych zobowi\u0105zania wynikaj\u0105ce z porozumienia nuklearnego || Wiceszef MSZ Iranu Abbas Arakczi t\u0142umaczy\u0142, i\u017c jego kraj  podj\u0105\u0142 takie dzia\u0142ania, bo pozostali cz\u0142onkowie umowy nie pomogli  Teheranowi w sprzeda\u017cy ropy. Ostrzeg\u0142, \u017ce je\u015bli taka sytuacja si\u0119  utrzyma, to co 60 dni Iran b\u0119dzie dalej ogranicza\u0142 swoje zobowi\u0105zania  wynikaj\u0105ce z tego porozumienia. || Decyzja Teheranu spotka\u0142a si\u0119 z odpowiedzi\u0105 pa\u0144stw europejskich, b\u0119d\u0105cych stron\u0105 porozumienia nuklearnego z Iranem - Francji, Niemiec oraz Wielkiej Brytanii. || W rozmowie telefonicznej ze swym ira\u0144skim odpowiednikiem Hasanem Rowhanim francuski przyw\u00f3dca Emmanuel Macrone wyrazi\u0142 \"g\u0142\u0119bokie zaniepokojenie\" losem porozumienia nuklearnego z Iranem i zapowiedzia\u0142, \u017ce podejmie pr\u00f3b\u0119 wznowienia dialogu mocarstw zachodnich z Teheranem. || Stwierdzi\u0142, \u017ce \"zbada mo\u017cliwo\u015bci wznowienia do 15 lipca dialogu wszystkich stron\" w tej sprawie oraz deeskalacji napi\u0119\u0107 zwi\u0105zanych z ira\u0144skim programem nuklearnym. || - Iran z\u0142ama\u0142 warunki porozumienia JCPoA (wsp\u00f3lny kompleksowy plan dzia\u0142ania dotycz\u0105cy porozumienia nuklearnego z Iranem zawartego w roku 2015 - red.) - o\u015bwiadczy\u0142 rzecznik brytyjskiego resortu spraw zagranicznych. Doda\u0142, \u017ce Londyn pozostaje \"w pe\u0142ni zaanga\u017cowany w to porozumienie\". || - Jeste\u015bmy skrajnie zaniepokojeni o\u015bwiadczeniem Iranu o rozpocz\u0119ciu wzbogacaniu uranu powy\u017cej limitu 3,67 procent - przekaza\u0142 z kolei rzecznik niemieckiego ministerstwa spraw zagranicznych. || Podkre\u015bli\u0142, \u017ce Niemcy s\u0105 w kontakcie z innymi europejskimi sygnatariuszami uk\u0142adu - Wielk\u0105 Brytani\u0105 i Francj\u0105 - by podj\u0105\u0107 decyzj\u0119 w sprawie nast\u0119pnych krok\u00f3w. || Zar\u00f3wno MSZ Wielkiej Brytanii, jak i MSZ Niemiec  zaapelowa\u0142y do Iranu o  \"zako\u0144czenie i cofni\u0119cie wszelkich dzia\u0142a\u0144  niezgodnych z zobowi\u0105zaniami  (wynikaj\u0105cymi z porozumienia - red.)\". || G\u0142os krytyki w stron\u0119 Teheranu s\u0142ycha\u0107 by\u0142o tak\u017ce z Brukseli.  || \"Jeste\u015bmy g\u0142\u0119boko zaniepokojeni o\u015bwiadczeniem Iranu o rozpocz\u0119ciu wzbogacania uranu powy\u017cej limitu 3,67 procent\" - podkre\u015bli\u0142a rzeczniczka Komisji Europejskiej Maja Kocijanczicz. || \"Stanowczo wzywamy Iran do zaprzestania i wycofania wszystkich dzia\u0142a\u0144 niezgodnych z jego zobowi\u0105zaniami (...) Jeste\u015bmy w kontakcie z innymi uczestnikami JCPoA w sprawie nast\u0119pnych krok\u00f3w wynikaj\u0105cych z zasad JCPoA, w tym (obrad - red.) komisji wsp\u00f3lnej\" - wskaza\u0142a. || W poniedzia\u0142ek szef MSZ Iranu  Mohammad D\u017cawad Zarif poinformowa\u0142, \u017ce  ira\u0144skie zapasy nisko  wzbogaconego uranu przekroczy\u0142y limit 300 kg  ustalony w porozumieniu  \u015bwiatowych mocarstw (USA, Rosja, Chiny, Wielka  Brytania, Francja i  Niemcy) z Iranem w sprawie jego programu  nuklearnego. || Prezydent Donald Trump wycofa\u0142 USA w 2018 roku z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y te umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Iran i grozi takimi retorsjami wszystkim krajom i podmiotom, kt\u00f3re tych ogranicze\u0144 nie b\u0119d\u0105 respektowa\u0107.", "autor": "momo//kg", "source": "PAP"},
{"id": "950830", "url": "https://www.tvn24.pl/wiadomosci-z-kraju,3/kaczynski-w-pazdzierniku-a-byc-moze-w-listopadzie-odbeda-sie-wybory-parlamentarne,950830.html", "date": "2019-07-07", "time": "17:00:33", "title": "Wybory \"w pa\u017adzierniku, a by\u0107 mo\u017ce w listopadzie\". \"To decyzja prezydenta\"", "lead": "W pa\u017adzierniku, a by\u0107 mo\u017ce w listopadzie, to decyzja pana prezydenta Andrzeja Dudy, odb\u0119d\u0105 si\u0119 wybory parlamentarne. Musimy w tych wyborach odnie\u015b\u0107 zwyci\u0119stwo, kt\u00f3re pozwoli ten czas podtrzyma\u0107 - powiedzia\u0142 w niedziel\u0119 w Katowicach prezes PiS Jaros\u0142aw Kaczy\u0144ski. W sobot\u0119 premier Mateusz Morawiecki zapowiada\u0142, \u017ce \"rz\u0105d nie jedzie na wakacje\". - Od wczesnego rana do nocy pracujemy do 12 pa\u017adziernika, niech b\u0119dzie 11, bo cisza wyborcza, w sobot\u0119 mo\u017cna odpocz\u0105\u0107 - t\u0142umaczy\u0142. Jego s\u0142owa zosta\u0142y zinterpretowane jako wskazanie, \u017ce wybory odb\u0119d\u0105 si\u0119 13 pa\u017adziernika.", "text": "W pa\u017adzierniku, a by\u0107 mo\u017ce w listopadzie, to decyzja pana prezydenta Andrzeja Dudy, odb\u0119d\u0105 si\u0119 wybory parlamentarne. Musimy w tych wyborach odnie\u015b\u0107 zwyci\u0119stwo, kt\u00f3re pozwoli ten czas podtrzyma\u0107 - powiedzia\u0142 w niedziel\u0119 w Katowicach prezes PiS Jaros\u0142aw Kaczy\u0144ski. W sobot\u0119 premier Mateusz Morawiecki zapowiada\u0142, \u017ce \"rz\u0105d nie jedzie na wakacje\". - Od wczesnego rana do nocy pracujemy do 12 pa\u017adziernika, niech b\u0119dzie 11, bo cisza wyborcza, w sobot\u0119 mo\u017cna odpocz\u0105\u0107 - t\u0142umaczy\u0142. Jego s\u0142owa zosta\u0142y zinterpretowane jako wskazanie, \u017ce wybory odb\u0119d\u0105 si\u0119 13 pa\u017adziernika. || W niedziel\u0119 prezes Prawa i Sprawiedliwo\u015bci wyg\u0142osi\u0142 wyst\u0105pienie na zako\u0144czenie konwencji partii \"My\u015bl\u0105c: Polska\". Spotkanie w Katowicach trwa\u0142o od pi\u0105tku.                     || Jaros\u0142aw Kaczy\u0144ski stwierdzi\u0142: - W pa\u017adzierniku, a by\u0107 mo\u017ce w  listopadzie, to decyzja pana prezydenta [Andrzeja Dudy - red.], odb\u0119d\u0105  si\u0119 wybory parlamentarne. Musimy w tych wyborach odnie\u015b\u0107 zwyci\u0119stwo,  kt\u00f3re pozwoli ten czas podtrzyma\u0107. Zwyci\u0119\u017cymy czynem i my\u015bl\u0105, my\u015bl\u0105 i  czynem. || - Tak, jak przed chwil\u0105 powiedzia\u0142 prezes Prawa i Sprawiedliwo\u015bci Jaros\u0142aw Kaczy\u0144ski, og\u0142oszenie daty wybor\u00f3w to wy\u0142\u0105czna kompetencja pana prezydenta - podkre\u015bli\u0142 prezydencki minister Pawe\u0142 Mucha. - W przestrzeni publicznej mog\u0105 by\u0107 formu\u0142owane rozmaite spekulacje medialne, oczekiwania czy opinie, natomiast to prezydent maj\u0105c czas do po\u0142owy sierpnia wyznacza dat\u0119 wybor\u00f3w zgodnie z przepisami konstytucji i Kodeksu wyborczego - powiedzia\u0142 w niedziel\u0119. || Zaznaczy\u0142, \u017ce zgodnie z prawem wybory do parlamentu mog\u0105 odby\u0107 si\u0119 w jeden z dni wolnych od pracy mi\u0119dzy 13 pa\u017adziernika a 10 listopada. Pawe\u0142 Mucha zapewni\u0142, \u017ce kiedy prezydent podejmie decyzj\u0119, og\u0142osi j\u0105 opinii publicznej i stanie si\u0119 to w terminie przewidzianym prawem. ||  - Od wczesnego rana do nocy pracujemy do 12 pa\u017adziernika, niech b\u0119dzie 11, bo cisza wyborcza, w sobot\u0119 mo\u017cna odpocz\u0105\u0107 - powiedzia\u0142 szef rz\u0105du, co komentowano jako wskazanie terminu 13 pa\u017adziernika, jako daty wybor\u00f3w parlamentarnych. || W niedziel\u0119 w Kielnie (wojew\u00f3dztwo pomorskie) premier by\u0142 pytany o swoje s\u0142owa. - Pan prezydent ma swoj\u0105 wy\u0142\u0105czn\u0105 kompetencj\u0119 oczywi\u015bcie, absolutnie wy\u0142\u0105czn\u0105, do tego, \u017ceby wyznaczy\u0107 dat\u0119 wybor\u00f3w - powiedzia\u0142. || - Ja wczoraj podczas mojego wyst\u0105pienia, jak kto\u015b wys\u0142ucha\u0142 go ca\u0142ego, powiedzia\u0142em, \u017ce wybory si\u0119 odb\u0119d\u0105 albo w pa\u017adzierniku albo w listopadzie, bo w\u0142a\u015bnie z kalendarza wyborczego i konstytucji tak wynika - wyja\u015bni\u0142. || Zgodnie z konstytucj\u0105 wybory do Sejmu i Senatu zarz\u0105dza prezydent nie p\u00f3\u017aniej ni\u017c na 90 dni przed up\u0142ywem czterech lat od rozpocz\u0119cia kadencji Sejmu i Senatu, wyznaczaj\u0105c wybory na dzie\u0144 wolny od pracy, przypadaj\u0105cy w ci\u0105gu 30 dni przed up\u0142ywem czterech lat od rozpocz\u0119cia kadencji Sejmu i Senatu.", "autor": "kb//kg", "source": "TVN24, PAP"},
{"id": "950910", "url": "https://www.tvn24.pl/wiadomosci-ze-swiata,2/lista-unesco-bogatsza-o-zabytki-pskowa-dziela-f-lloyda-wrighta-wzgorza-prosecco,950910.html", "date": "2019-07-08", "time": "05:11:00", "title": "Sobory, barokowy pa\u0142ac, wzg\u00f3rza z winnicami. Lista UNESCO wzbogacona", "lead": "Na 43. posiedzeniu komisji UNESCO w Baku na list\u0119 \u015bwiatowego dziedzictwa wpisano w niedziel\u0119 sobory, wie\u017ce i kreml Pskowa, barokowy pa\u0142ac w Mafrze, dzie\u0142a ameryka\u0144skiego architekta Franka LLoyda Wrighta i wzg\u00f3rza z winnicami Conegliano i Valdobbiadene.", "text": "Na 43. posiedzeniu komisji UNESCO w Baku na list\u0119 \u015bwiatowego dziedzictwa wpisano w niedziel\u0119 sobory, wie\u017ce i kreml Pskowa, barokowy pa\u0142ac w Mafrze, dzie\u0142a ameryka\u0144skiego architekta Franka LLoyda Wrighta i wzg\u00f3rza z winnicami Conegliano i Valdobbiadene. || Mafra, 25 km na p\u00f3\u0142noc od Lizbony, to barokowo-klasycystyczny kompleks z XVIII wieku sk\u0142adaj\u0105cy si\u0119 z pa\u0142acu kr\u00f3lewskiego, bazyliki, klasztoru, ogrodu i teren\u00f3w my\u015bliwskich. Inspiracj\u0105 dla Mafry by\u0142y rezydencje w Wersalu, Eskurial i Schoenbrunn. Jest najwi\u0119ksz\u0105 rezydencj\u0105 kr\u00f3lewsk\u0105 w Portugalii, zbudowan\u0105 przez 52 tys. robotnik\u00f3w dla kr\u00f3la Jana V. Sam pa\u0142ac nale\u017cy tak\u017ce do najwi\u0119kszych \u00f3wczesnych budowli. || Tak\u017ce w Portugalii znajduje si\u0119 wpisane w niedziel\u0119 przez komisj\u0119 UNESCO sanktuarium Jesus do Monte (Dobrego Jezusa z G\u00f3ry) w Bradze, jedno z najwi\u0119kszych i najcz\u0119\u015bciej odwiedzanych sanktuari\u00f3w portugalskich. Wzniesiono je w drugiej po\u0142owie XVIII wieku na malowniczym wzg\u00f3rzu Espinho. || Do stoj\u0105cego na jego szczycie ko\u015bcio\u0142a Igreja Bom Jesus (1784-1811) prowadz\u0105 charakterystyczne przesz\u0142o 100-metrowe monumentalne barokowo-rokokowe schody, kt\u00f3rych cz\u0119\u015b\u0107 z kaplicami i fontann\u0105 Pi\u0119ciu Ran Chrystusa tworzy Drog\u0119 Krzy\u017cow\u0105, oraz b\u0119d\u0105ce ich etapem Escadaria dos Cinco Sentidos, czyli schody pi\u0119ciu zmys\u0142\u00f3w, kt\u00f3re trzeba pokona\u0107 w drodze do \u015bwi\u0119to\u015bci. W najwy\u017cszej cz\u0119\u015bci znajduj\u0105 si\u0119 symbole trzech cn\u00f3t teologalnych (tzw. wlanych, b\u0119d\u0105cych darem) - wiary, nadziei i mi\u0142o\u015bci (caritas). || Zabytki Pskowa wpisane na list\u0119 UNESCO to kilka sobor\u00f3w powsta\u0142ych tam od XII do XVII wieku, wie\u017ce twierdzy z XVII wieku. Najstarszym zabytkiem w tej grupie 17 budowli jest s\u0142yn\u0105cy z fresk\u00f3w Sob\u00f3r Spaso-Preobra\u017ce\u0144ski. || Na list\u0119 dziedzictwa kultury dosta\u0142o si\u0119 te\u017c osiem najwa\u017cniejszych dzie\u0142 Franka Lloyda Wrighta (1867-1959), pioniera modernizmu. Do tej pory USA mia\u0142y na presti\u017cowej li\u015bcie tylko 23 obiekty z blisko 1,1 tysi\u0105ca zakwalifikowanych jako \u015bwiatowe dziedzictwo kultury i przyrody przez UNESCO. Budowle Wrighta to tak\u017ce nieliczne przyk\u0142ady, obok kilku projekt\u00f3w Le Corbusiera, tak wysoko ocenionego przez UNESCO modernizmu. || Wybrane budowle Wrighta, kt\u00f3ry pod wp\u0142ywem wizyt w Japonii sta\u0142 si\u0119 pionierem \u0142\u0105czenia architektury z przyrod\u0105, to Unity Temple z 1906-1909 w Oak Park w stanie, Illinois, s\u0142ynna willa Fredericka C. Robiego z 1910 r. w Chicago, posiad\u0142o\u015b\u0107 samego Wrighta w Spring Green w stanie Wisconsin, czyli Taliesin (Taliesin North), kt\u00f3rej budow\u0119 rozpocz\u0119to w 1911 roku, Hollyhock House w Los Angeles (1918-1921), b\u0119d\u0105cy ikon\u0105 tw\u00f3rczo\u015bci ameryka\u0144skiego architekta dom nad wodospadem - Fallingwater w Mill Run w Pensylwanii (1936-1939), dom Herberta i Katherine Jacobs (1936-1937) w Madison w Wisconsin oraz Taliesin West (1938) w Scottsdale w Arizonie, kt\u00f3ry sta\u0142 si\u0119 zimowym domem architekta i mie\u015bci\u0142 jego szko\u0142\u0119. || Na list\u0119 wpisano r\u00f3wnie\u017c jego ostatnie wielkie dzie\u0142o: Muzeum Solomona R. Guggenheima w Nowym Jorku (1956-1959). || Na li\u015bcie znajduje si\u0119 te\u017c od niedzieli w\u0142oski region Prosecco produkuj\u0105cy nazywane tak musuj\u0105ce wino ze szczepu winogron glera, kt\u00f3ry ro\u015bnie na stokach ko\u0142o Conegliano i Valdobbiadene. Prosecco sta\u0142o si\u0119 w ostatnich latach modnym winem i jego eksport wzr\u00f3s\u0142 o ponad 20 proc. || Subregion Wenecji Euganejskiej i Friuli produkuje z ponad 24 tys. hektar\u00f3w w 14 tys. winnic blisko p\u00f3\u0142 miliarda butelek spumante i frizzato rocznie. || Na list\u0119 nie wpisano nominowanego do niej Port Royal, uznaj\u0105c wpis za przedwczesne uhonorowanie zatopionego podczas trz\u0119sienia ziemi w 1692 roku miasta na Jamajce. Jest ono jednym z najbogatszych stanowisk archeologicznych na \u015bwiecie, siedemnastowiecznym odpowiednikiem Pompej\u00f3w. || Komitet wezwa\u0142 r\u00f3wnie\u017c Jamajk\u0119 do zawieszenia prac zwi\u0105zanych z budow\u0105 przystani statk\u00f3w wycieczkowych i centrum dla zwiedzaj\u0105cych, dop\u00f3ki nie zostanie opracowany szczeg\u00f3\u0142owy plan ich wp\u0142ywu na zatopione miasto, oraz do opracowania i wdro\u017cenia planu zarz\u0105dzania na wypadek katastrofy. || Port Royal na Jamajce by\u0142 wa\u017cnym portem handlowym i brytyjsk\u0105 baz\u0105 wojskow\u0105 oraz s\u0142u\u017cy\u0142 za punkt kontaktowy pirat\u00f3w i bukanier\u00f3w. || Lista UNESCO zosta\u0142a w niedziel\u0119 wzbogacona tak\u017ce o jeszcze starszy od piramid w Egipcie krajobraz kulturowy Budj Bim w po\u0142udniowo-wschodniej Australii.", "autor": "kz\\mtom", "source": "PAP"},
{"id": "950870", "url": "https://www.tvn24.pl/wiadomosci-ze-swiata,2/we-frankfurcie-rozbrojono-poltonowa-bombe,950870.html", "date": "2019-07-07", "time": "20:16:16", "title": "Wielka ewakuacja we Frankfurcie. Saperzy rozbrajali p\u00f3\u0142tonow\u0105 bomb\u0119", "lead": "We Frankfurcie nad Menem saperzy rozbroili w niedziel\u0119 500-kilogramow\u0105 bomb\u0119 z czas\u00f3w drugiej wojny \u015bwiatowej. W zwi\u0105zku z zaplanowanymi dzia\u0142aniami ewakuowano oko\u0142o 16,5 tysi\u0105ca mieszka\u0144c\u00f3w miasta.", "text": "We Frankfurcie nad Menem saperzy rozbroili w niedziel\u0119 500-kilogramow\u0105 bomb\u0119 z czas\u00f3w drugiej wojny \u015bwiatowej. W zwi\u0105zku z zaplanowanymi dzia\u0142aniami ewakuowano oko\u0142o 16,5 tysi\u0105ca mieszka\u0144c\u00f3w miasta. || Bomb\u0119 znaleziono w ubieg\u0142ym miesi\u0105cu podczas prac budowlanych w okolicy siedziby Europejskiego Banku Centralnego. Jej rozbrojenia saperzy podj\u0119li si\u0119 dopiero w niedziel\u0119. || W zwi\u0105zku z zagro\u017ceniem eksplozj\u0105 w niedziel\u0119 zarz\u0105dzono ewakuacj\u0119, kt\u00f3ra obj\u0119\u0142a mieszka\u0144c\u00f3w dzielnicy Ostend. W sobot\u0119 ewakuowano pensjonariuszy domu opieki. || Operacj\u0119 rozbrajania bomby przeprowadzono po po\u0142udniu, oko\u0142o dw\u00f3ch godzin po tym, gdy policja sprawdzi\u0142a, \u017ce wszyscy opu\u015bcili wyznaczony teren - przekaza\u0142a miejska stra\u017c po\u017carna. || W\u0142adze wybra\u0142y na dzie\u0144 rozbrajania bomby niedziel\u0119, by mo\u017cliwie   zminimalizowa\u0107 wyst\u0119puj\u0105ce w zwi\u0105zku z tymi dzia\u0142aniami zak\u0142\u00f3cenia np. w   transporcie. Frankfurt jest g\u0142\u00f3wnym centrum finansowym kraju. || S\u0142u\u017cby bezpiecze\u0144stwa w najwi\u0119kszym mie\u015bcie Hesji s\u0105 do\u015bwiadczone w usuwaniu niewybuch\u00f3w. We wrze\u015bniu 2017 roku z powodu blisko dwutonowej bomby ewakuowano 65 tysi\u0119cy mieszka\u0144c\u00f3w. || Ponad 70 lat po zako\u0144czeniu drugiej wojny \u015bwiatowej znajdowanie w Niemczech niewybuch\u00f3w z tego okresu nie jest niczym niezwyk\u0142ym. Tysi\u0105ce bomb nadal le\u017c\u0105 pod niemieckimi miastami.", "autor": "momo//kg", "source": "PAP"},
{"id": "950756", "url": "https://www.tvn24.pl/wiadomosci-ze-swiata,2/grecja-wybory-parlamentarne-2019-wyniki-exit-poll,950756.html", "date": "2019-07-07", "time": "22:02:00", "title": "Wst\u0119pne wyniki: konserwaty\u015bci zwyci\u0119\u017caj\u0105 w Grecji", "lead": "Liberalno-konserwatywna Nowa Demokracja (ND) wygrywa niedzielne przedterminowe wybory parlamentarne w Grecji - wynika ze wst\u0119pnych wynik\u00f3w, po przeliczeniu 45 procent g\u0142os\u00f3w. Do g\u0142osowania by\u0142o uprawnionych ponad 10 milion\u00f3w obywateli.", "text": "Liberalno-konserwatywna Nowa Demokracja (ND) wygrywa niedzielne przedterminowe wybory parlamentarne w Grecji - wynika ze wst\u0119pnych wynik\u00f3w, po przeliczeniu 45 procent g\u0142os\u00f3w. Do g\u0142osowania by\u0142o uprawnionych ponad 10 milion\u00f3w obywateli. || Lokale wyborcze otwarto o godzinie 7 (6 czasu polskiego), a zamkni\u0119to o godzinie 19.00 (18.00 czasu polskiego). || Po przeliczeniu 45 procent g\u0142os\u00f3w, wybory wygrywa Nowa Demokracja z poparciem na poziomie 39,74 procent - przekaza\u0142o greckie MSW. Na drugim miejscu plasuje si\u0119 Koalicja Radykalnej Lewicy - Syriza urz\u0119duj\u0105cego premiera Aleksisa Tsiprasa, kt\u00f3ra uzyska\u0142a wed\u0142ug wst\u0119pnych wynik\u00f3w 31,44 procent g\u0142os\u00f3w.  || Trzeci wynik nale\u017cy do socjalistycznego Ruchu na Rzecz Zmiany, kt\u00f3ry zdoby\u0142 8,12 procent g\u0142os\u00f3w. || Komuni\u015bci uzyskali poparcie na poziomie 5,35 procent, prawicowe Greckie Rozwi\u0105zanie 3,79 procent, a skrajnie lewicowa MERA 25 - 3,40 procent g\u0142os\u00f3w. || Pozosta\u0142e partie nie przekroczy\u0142y trzyprocentowego progu wyborczego. || Wcze\u015bniej sonda\u017ce exit poll podawa\u0142y, \u017ce b\u0119d\u0105ce do tej pory w opozycji  konserwatywne ugrupowanie Nowa Demokracja popar\u0142o oko\u0142o 38-42 procent  g\u0142osuj\u0105cych, co zapewni\u0142oby jej oko\u0142o 155-167 miejsc w 300-osobowym  parlamencie i pozwoli\u0142o na samodzielne sprawowanie w\u0142adzy. || Liderem ND jest 51-letni Kyriakos Micotakis, syn by\u0142ego premiera i brat by\u0142ej minister spraw zagranicznych. W kampanii wyborczej jego partia obiecywa\u0142a zm\u0119czonym kryzysem Grekom wi\u0119cej miejsc pracy i zagraniczne inwestycje. || - To jawne zwyci\u0119stwo Nowej Demokracji. Poczekamy i zobaczymy, jak to wykorzystaj\u0105 - powiedzia\u0142 pa\u0144stwowej telewizji Panos Skurletis z Syrizy. || - Grecja da\u0142a zna\u0107 Europie, \u017ce to czas na zostawienie za sob\u0105 populizmu - wskaza\u0142a z kolei Anna Michelle Asimakopulu z Nowej Demokracji. || Liderowi Nowej Demokracji pogratulowa\u0142 premier Grecji Aleksis Cipra, o czym poinformowa\u0142 przedstawiciel partii, cytowany przez agencj\u0119 Reutera. || Wed\u0142ug TRT World, z przyw\u00f3dc\u0105 ND skontaktowa\u0142 si\u0119 ju\u017c tak\u017ce prezydent Turcji. Recep Tayyip Erdogan jest pierwszym zagranicznym przyw\u00f3dc\u0105, kt\u00f3ry z\u0142o\u017cy\u0142 Micotakisowi gratulacje. Turecki minister spraw zagranicznych Mevlut Cavusoglu tak\u017ce zwr\u00f3ci\u0142 si\u0119 do przysz\u0142ego premiera Grecji tweetem. || \"Jestem przekonany, \u017ce turecko-grecka przyja\u017a\u0144 i dwustronne relacje b\u0119d\u0105 si\u0119 dalej umacnia\u0107 pod jego rz\u0105dami\" - napisa\u0142 szef tureckiej dyplomacji. || Wybory pierwotnie mia\u0142y si\u0119 odby\u0107 w pa\u017adzierniku tego roku, ale zosta\u0142y zwo\u0142ane wcze\u015bniej przez premiera Aleksisa Ciprasa, po tym gdy jego partia Syriza przegra\u0142a z ND w majowych wyborach do Parlamentu Europejskiego. || Dla 44-letniego Ciprasa mia\u0142y by\u0107 sprawdzianem, czy jego polityka, \u017congluj\u0105ca mi\u0119dzy drastycznymi oszcz\u0119dno\u015bciami bud\u017cetowymi narzuconymi Grecji przez tzw. trojk\u0119 (Komisj\u0119 Europejsk\u0105, Europejski Bank Centralny oraz Mi\u0119dzynarodowy Fundusz Walutowy) w zamian za po\u017cyczki w wysoko\u015bci 256 miliard\u00f3w euro a wysi\u0142kami zmierzaj\u0105cymi w kierunku poprawy losu tych najbardziej potrzebuj\u0105cych, ma w dalszym ci\u0105gu poparcie jego tradycyjnych zwolennik\u00f3w. || Eksperci twierdz\u0105, zwyci\u0119stwo Nowej Demokracji b\u0119dzie oznacza\u0107 dla jej przyw\u00f3dcy Kyriakosa Micotakisa trudne zadanie i brak gwarancji, \u017ce uda mu si\u0119 dotrzyma\u0107 przedwyborczych obietnic. || - W niedziel\u0119 zwyci\u0119\u017cy Nowa Demokracja, prawdopodobnie r\u00f3\u017cnic\u0105 oko\u0142o 10 punkt\u00f3w procentowych - prognozowa\u0142 przed wyborami politolog Teodor Couloumbis. - Taka zmiana jest zdrowa dla greckiej demokracji - doda\u0142. || - Mieli\u015bmy cztery lata w\u0142adzy lewicy, kt\u00f3ra musia\u0142a si\u0119 w tym czasie zmierzy\u0107 z olbrzymimi problemami n\u0119kaj\u0105cymi greck\u0105 gospodark\u0119. Syrizie (Koalicji Radykalnej Lewicy) nie uda\u0142o si\u0119 tych problem\u00f3w rozwi\u0105za\u0107 i szczerze m\u00f3wi\u0105c nie s\u0105dz\u0119 r\u00f3wnie\u017c, by ND mog\u0142a sobie z nimi poradzi\u0107. Miejmy jednak nadziej\u0119, \u017ce przyw\u00f3dca tej partii Kyriakos Micotakisa skieruje nasz kraj na w\u0142a\u015bciwe tory - oceni\u0142 politolog. || Wed\u0142ug Couloumbisa na korzy\u015b\u0107 ND przemawia\u0142 fakt, \u017ce jest to partia promuj\u0105ca wolnorynkowy liberalizm, w kt\u00f3rej planach jest jak najszybsze uczynienie z Grecji atrakcyjnego celu dla zagranicznych inwestor\u00f3w. Micotakis chce tak\u017ce obni\u017cy\u0107 podatki, daj\u0105c tym samym szans\u0119 \u015brednim i wi\u0119kszym firmom na szybszy rozw\u00f3j i zatrudnienie wi\u0119kszej liczby pracownik\u00f3w. || - Syriza to partia, dla kt\u00f3rej najwa\u017cniejszy jest sektor publiczny, a przecie\u017c gospodarka potrzebuje tak\u017ce sektora prywatnego - t\u0142umaczy\u0142 Couloumbis. - Grecja musi si\u0119 rozwin\u0105\u0107. Potrzebujemy wi\u0119cej zagranicznych inwestycji, musimy powstrzyma\u0107 drena\u017c m\u00f3zg\u00f3w, kt\u00f3ry ma miejsce od pocz\u0105tku kryzysu z 2008 roku. Musimy stworzy\u0107 w kraju takie warunki, by m\u0142odzi Grecy tu zostawali, a nie wyje\u017cd\u017cali za granic\u0119 w poszukiwaniu pracy - podkre\u015bli\u0142. || Wed\u0142ug Wasilisa Zirasa, dziennikarza pisz\u0105cego na tematy ekonomiczne w greckiej gazecie codziennej \"Kathimerini\", w\u0142a\u015bnie dlatego w niedziel\u0119 wi\u0119cej Grek\u00f3w mia\u0142o zag\u0142osowa\u0107 na ND ni\u017c Syriz\u0119. - Ludziom Syriza kojarzy si\u0119 bardziej z ochron\u0105 spo\u0142eczn\u0105 ni\u017c rozwojem. Wi\u0119kszo\u015b\u0107 rozumie, \u017ce Grecji obecnie potrzebny jest w\u0142a\u015bnie rozw\u00f3j. To wp\u0142ynie na wynik wybor\u00f3w - oceni\u0142 Ziras. || Dziennikarz t\u0142umaczy\u0142, \u017ce Syriza wykorzysta\u0142a nadmiar \u015brodk\u00f3w finansowych, kt\u00f3re uda\u0142o si\u0119 jej zebra\u0107 z podatk\u00f3w, na popraw\u0119 poziomu opieki spo\u0142ecznej nadwyr\u0119\u017conej przez wieloletni kryzys, ale partia ta nie zrobi\u0142a nic, by poprawi\u0107 produktywno\u015b\u0107 kraju. || - Problem w tym, \u017ce obowi\u0105zuj\u0105ce obecnie podatki s\u0105 za wysokie, wi\u0119c wiele firm, szczeg\u00f3lnie tych \u015brednich i du\u017cych, nie mo\u017ce sobie pozwoli\u0107 na \u017cadne nowe inicjatywy. Micotakis obiecuje to zmieni\u0107 i obni\u017cy\u0107 podatki w ci\u0105gu nast\u0119pnych dw\u00f3ch lat. Wielu wyborc\u00f3w to popiera - t\u0142umaczy\u0142 Ziras. || Natomiast Michalis Spurdalakis, politolog z Narodowego Uniwersytetu Ate\u0144skiego imienia Kapodistriasa, uwa\u017ca, \u017ce mimo pewnych b\u0142\u0119d\u00f3w rz\u0105dy Syrizy dobrze wp\u0142yn\u0119\u0142y na sytuacj\u0119 gospodarcz\u0105 Grecji. - Go\u0142ym okiem wida\u0107 popraw\u0119 na ulicach Aten. Kiedy w 2015 roku Syriza przejmowa\u0142a rz\u0105dy, ulice by\u0142y pe\u0142ne bezdomnych, a na (placu) Syntagma codziennie sta\u0142y kolejki po darmowe jedzenie rozdawane przez organizacje charytatywne. Teraz tego ju\u017c nie ma. Za rz\u0105d\u00f3w Syrizy bezrobocie spad\u0142o o 9 procent, 2,5 miliona os\u00f3b korzysta z darmowego leczenia - powiedzia\u0142 Spurdalakis. || W\u015br\u00f3d innych osi\u0105gni\u0119\u0107 Syrizy wymienia\u0142 te\u017c reaktywacj\u0119 um\u00f3w zbiorowych mi\u0119dzy zwi\u0105zkami zawodowymi a pracodawcami, uporz\u0105dkowanie pa\u0144stwowego systemu emerytalnego, podniesienie p\u0142acy minimalnej, obni\u017cenie podatk\u00f3w dla samozatrudnionych i w\u0142a\u015bcicieli ma\u0142ych zak\u0142ad\u00f3w oraz popraw\u0119 systemu gromadzenia dochod\u00f3w podatkowych. || Doda\u0142, \u017ce inwestycje zagraniczne wzros\u0142y podczas rz\u0105d\u00f3w Syrizy trzykrotnie, wi\u0119c \"nie jest prawd\u0105, jak twierdzi opozycja, \u017ce ta partia jest im przeciwna\". || Spurdalakis przyznaje jednak, \u017ce Syriza pope\u0142ni\u0142a wiele b\u0142\u0119d\u00f3w, takich jak brak dobrego PR-u czy arogancja niekt\u00f3rych cz\u0142onk\u00f3w rz\u0105du. Decyzja wej\u015bcia w koalicj\u0119 z nacjonalistyczn\u0105 parti\u0105 Niezale\u017cnych Grek\u00f3w, a tak\u017ce tragiczny zesz\u0142oroczny po\u017car w podate\u0144skiej miejscowo\u015bci Mati, w wyniku kt\u00f3rego zgin\u0119\u0142o ponad sto os\u00f3b, tak\u017ce nie pomog\u0142y. Politolog zastrzega jednak, \u017ce w kwestii koalicji \"trzeba pami\u0119ta\u0107, \u017ce Syriza nie mia\u0142a innego wyj\u015bcia, bo nikt inny nie chcia\u0142 z ni\u0105 w 2015 roku wsp\u00f3\u0142pracowa\u0107\", a z kolei \"prawdziw\u0105 odpowiedzialno\u015b\u0107 (za po\u017cary) ponosz\u0105 rz\u0105dy poprzedzaj\u0105ce Syriz\u0119, poniewa\u017c to one przez lata nie zrobi\u0142y nic z tamtejsz\u0105 nielegaln\u0105 zabudow\u0105\". || Zdaniem Spurdalakisa Syriza za pomy\u0142ki zap\u0142aci\u0142a wysok\u0105 cen\u0119, trac\u0105c poparcie w\u015br\u00f3d swoich tradycyjnych zwolennik\u00f3w. Politolog zgadza si\u0119 te\u017c, \u017ce podatki p\u0142acone przez klas\u0119 \u015bredni\u0105 by\u0142y zawy\u017cone, ale \"na to nalegali g\u0142\u00f3wni dostarczyciele pomocy kredytowej dla Grecji (tak zwana trojka, czyli Komisja Europejska, Europejski Bank Centralny i Mi\u0119dzynarodowy Fundusz Walutowy), wi\u0119c nie za bardzo mo\u017cna by\u0142o z tym walczy\u0107\". || - Przynajmniej nadwy\u017cki zosta\u0142y przeznaczone na popraw\u0119 losu tych najbardziej potrzebuj\u0105cych - uwa\u017ca politolog. || - Problem w tym, \u017ce opozycja nie jest zainteresowana tak\u0105 polityk\u0105. ND twierdzi, \u017ce jak tylko obni\u017cy te podatki i og\u0142osi, \u017ce kraj czeka na inwestycje, z zagranicy natychmiast nadci\u0105gn\u0105 miliardy euro, w kraju powstan\u0105 setki tysi\u0119cy nowych miejsc pracy, a pensje p\u00f3jd\u0105 w g\u00f3r\u0119. Tak si\u0119 jednak nie stanie, bo na wszystko trzeba czasu, a obni\u017cenie podatk\u00f3w spowoduje brak pieni\u0119dzy w kasie pa\u0144stwa, co mo\u017ce si\u0119 nawet sko\u0144czy\u0107 zwolnieniami w strefie publicznej. My\u015bl\u0119 wi\u0119c, \u017ce Grecj\u0119 mo\u017ce czeka\u0107 pod rz\u0105dami ND wi\u0119cej problem\u00f3w ni\u017c sukces\u00f3w - wskaza\u0142 Spurdalakis. || Ziras zgodzi\u0142 si\u0119, \u017ce ND czeka trudne zadanie i wiele b\u0119dzie zale\u017ca\u0142o od kilku pierwszych miesi\u0119cy rz\u0105d\u00f3w. - Micotakis b\u0119dzie musia\u0142 dowie\u015b\u0107, \u017ce jego plan si\u0119 sprawdza. Przyci\u0105gni\u0119cie zagranicznych inwestycji jest dla niego kluczowe, bo oznacza nadwy\u017ck\u0119 finansow\u0105, kt\u00f3ra z kolei pomo\u017ce mu wype\u0142ni\u0107 luk\u0119 stworzon\u0105 przez obni\u017cenie podatk\u00f3w - zauwa\u017ca. - Tylko tak uda si\u0119 mu przekona\u0107 trojk\u0119 do obni\u017cenia celu fiskalnego i poziomu nadwy\u017cki pierwotnej. Problem polega na tym, \u017ce nikt nikomu nie mo\u017ce rozkaza\u0107 zainwestowania w Grecji, kt\u00f3ra znana jest ze skomplikowanej biurokracji. ND m\u00f3wi, \u017ce to zmieni, ale to przecie\u017c potrwa. Dlatego Micotakis b\u0119dzie potrzebowa\u0107 szcz\u0119\u015bcia, aby swoje plany zrealizowa\u0107. A szcz\u0119\u015bcia nikt nie mo\u017ce zagwarantowa\u0107 - zwr\u00f3ci\u0142 uwag\u0119 Ziras. || Couloumbis zaleci\u0142 z kolei cierpliwo\u015b\u0107 i twierdzi\u0142, \u017ce wiele b\u0119dzie w tym wypadku zale\u017ca\u0142o ju\u017c od pierwszych decyzji nowego premiera. - Bardzo wa\u017cne b\u0119dzie, ile partii wejdzie do parlamentu, jak\u0105 wi\u0119kszo\u015b\u0107 b\u0119dzie tam mia\u0142a ND i kto wejdzie w sk\u0142ad gabinetu Micotakisa. Dopiero wtedy b\u0119dziemy mogli os\u0105dzi\u0107, jakie czekaj\u0105 nas rz\u0105dy - zauwa\u017cy\u0142.", "autor": "mb, momo /tr", "source": "PAP, tvn24.pl, Reuters"},
{"id": "950914", "url": "https://www.tvn24.pl/wiadomosci-ze-swiata,2/hongkong-przeciwnicy-ekstradycji-do-chin-apeluja-do-chinskich-turystow,950914.html", "date": "2019-07-08", "time": "05:20:00", "title": "Byli zaskoczeni widokiem, dba o to cenzura. \"To jest co\u015b, czego nie mo\u017cemy robi\u0107 w Chinach\"", "lead": "Uczestnicy niedzielnego marszu przeciwko nowelizacji prawa ekstradycyjnego w Hongkongu pr\u00f3bowali zwr\u00f3ci\u0107 uwag\u0119 turyst\u00f3w z Chin kontynentalnych na ten problem. By\u0142a to kolejna z serii masowych manifestacji w tym specjalnym regionie administracyjnym ChRL.", "text": "Uczestnicy niedzielnego marszu przeciwko nowelizacji prawa ekstradycyjnego w Hongkongu pr\u00f3bowali zwr\u00f3ci\u0107 uwag\u0119 turyst\u00f3w z Chin kontynentalnych na ten problem. By\u0142a to kolejna z serii masowych manifestacji w tym specjalnym regionie administracyjnym ChRL. || Wed\u0142ug organizator\u00f3w w marszu wzi\u0119\u0142o udzia\u0142 230 tysi\u0119cy os\u00f3b. Policja oszacowa\u0142a liczb\u0119 uczestnik\u00f3w na 56 tysi\u0119cy. || By\u0142a to pierwsza taka manifestacja w dzielnicy Koulun, gdzie znajduje si\u0119 wiele luksusowych sklep\u00f3w i dom\u00f3w towarowych, ciesz\u0105cych si\u0119 olbrzymi\u0105 popularno\u015bci\u0105 w\u015br\u00f3d turyst\u00f3w z Chin kontynentalnych. Niekt\u00f3rzy uczestnicy demonstracji starali si\u0119 zwr\u00f3ci\u0107 uwag\u0119 przybysz\u00f3w z kontynentu i przekona\u0107 ich do swoich racji. || Jak podaje publiczna rozg\u0142o\u015bnia RTHK, podczas marszu wznoszono okrzyki w j\u0119zyku mandary\u0144skim i rozdawano ulotki napisane uproszczonymi chi\u0144skimi znakami. W Hongkongu m\u00f3wi si\u0119 po kanto\u0144sku i pisze znakami w wersji tradycyjnej. || - Wierzymy, \u017ce wznoszenie hase\u0142 po mandary\u0144sku jest najszybszym sposobem, by (odwiedzaj\u0105cy - red.) dowiedzieli si\u0119, co si\u0119 dzieje w Hongkongu, jakie s\u0105 nasze obawy - powiedzia\u0142a tej rozg\u0142o\u015bni uczestniczka marszu Hilda Wong. || Wcze\u015bniejsze protesty przeciwko popieranemu przez Pekin projektowi nowelizacji prawa ekstradycyjnego odbywa\u0142y si\u0119 w centrum miasta, na wyspie Hongkong. Kontrolowana przez komunistyczne w\u0142adze prasa Chin kontynentalnych jednostronnie przedstawia\u0142a te wydarzenia, a cenzorzy usuwali z internetu pochodz\u0105ce z niezale\u017cnych \u017ar\u00f3de\u0142 informacje na ich temat. || - Jestem poruszony, widz\u0105c, jak ludzie w Hongkongu walcz\u0105 o swoj\u0105 wolno\u015b\u0107 - powiedzia\u0142 agencji Reutera 54-letni biznesmen z Szanghaju Alan Zhang, kt\u00f3ry obserwowa\u0142 niedzielny marsz w pobli\u017cu sklepu z elektronik\u0105 przy Canton Road, gdzie mie\u015bci si\u0119 wiele dom\u00f3w towarowych odwiedzanych przez go\u015bci z kontynentu. || - To jest co\u015b, czego nie mo\u017cemy robi\u0107 w Chinach. My\u015bl\u0119, \u017ce ci, kt\u00f3rzy przyjechali tu po raz pierwszy, nie wiedz\u0105, co si\u0119 teraz dzieje (\u2026) To naprawd\u0119 pozwala mi zobaczy\u0107, w czym Hongkong r\u00f3\u017cni si\u0119 od Chin - powiedzia\u0142 ten chi\u0144ski przedsi\u0119biorca, kt\u00f3ry cz\u0119sto bywa w Hongkongu. || Wed\u0142ug hongko\u0144skiego dziennika \"South China Morning Post\" wi\u0119kszo\u015b\u0107 przybysz\u00f3w z kontynentu przebywaj\u0105cych w czasie marszu przy Canton Road nie zdawa\u0142a sobie sprawy z kontrowersji wok\u00f3\u0142 nowelizacji prawa ekstradycyjnego w Hongkongu. Jedna z turystek z prowincji Fujian, kobieta o nazwisku Jiang, powiedzia\u0142a gazecie, \u017ce nie ma poj\u0119cia, dlaczego ludzie manifestuj\u0105. || Niedzielny marsz by\u0142 pierwsz\u0105 du\u017c\u0105 demonstracj\u0105 przeciwko nowelizacji prawa ekstradycyjnego od poniedzia\u0142ku, gdy w dorocznym marszu demokratycznym przesz\u0142o wed\u0142ug organizator\u00f3w ponad p\u00f3\u0142 miliona ludzi. R\u00f3wnie\u017c w poniedzia\u0142ek kilkusetosobowa grupa przeciwnik\u00f3w nowelizacji wdar\u0142a si\u0119 do siedziby lokalnego parlamentu i okupowa\u0142a j\u0105 przez kilka godzin. || Rz\u0105d Hongkongu utrzymuje, \u017ce nowelizacja przepis\u00f3w ekstradycyjnych jest konieczna, aby uniemo\u017cliwi\u0107 zbieg\u0142ym kryminalistom ukrywanie si\u0119 w regionie. Wiele os\u00f3b odbiera jednak ten projekt jako kolejny przejaw ograniczania autonomii Hongkongu oraz nasilenia ingerencji rz\u0105du centralnego w wewn\u0119trzne sprawy miasta. || Pod presj\u0105 najwi\u0119kszych demonstracji politycznych w Hongkongu od jego przy\u0142\u0105czenia do Chin lokalne w\u0142adze bezterminowo zawiesi\u0142y prace nad projektem, ale nie wycofa\u0142y go ca\u0142kowicie, czego domagaj\u0105 si\u0119 przeciwnicy ustawy.", "autor": "kz\\mtom", "source": "PAP"},
{"id": "950822", "url": "https://www.tvn24.pl/wiadomosci-z-kraju,3/abp-wojda-w-bialymstoku-marsz-rownosci-szydzi-z-wiary-i-sprzyja-z-dyskryminacji-innych,950822.html", "date": "2019-07-07", "time": "20:12:40", "title": "\"Inicjatywa obca naszej podlaskiej ziemi\". Metropolita bia\u0142ostocki kontra Marsz R\u00f3wno\u015bci", "lead": "Marsz \u015brodowisk zwi\u0105zanych z LGBT sprzyja dyskryminacji innych, szydzi z wiary i deprawuje najm\u0142odszych - pisze w odezwie czytanej w niedziel\u0119 w ko\u015bcio\u0142ach Archidiecezji Bia\u0142ostockiej metropolita bia\u0142ostocki arcybiskup Tadeusz Wojda w zwi\u0105zku z planowanym na sobot\u0119 20 lipca Marszem R\u00f3wno\u015bci w Bia\u0142ymstoku.", "text": "Marsz \u015brodowisk zwi\u0105zanych z LGBT sprzyja dyskryminacji innych, szydzi z wiary i deprawuje najm\u0142odszych - pisze w odezwie czytanej w niedziel\u0119 w ko\u015bcio\u0142ach Archidiecezji Bia\u0142ostockiej metropolita bia\u0142ostocki arcybiskup Tadeusz Wojda w zwi\u0105zku z planowanym na sobot\u0119 20 lipca Marszem R\u00f3wno\u015bci w Bia\u0142ymstoku. || W niedziel\u0119 w ko\u015bcio\u0142ach Archidiecezji Bia\u0142ostockiej odczytana zosta\u0142a odezwa arcybiskupa Tadeusza Wojdy.         || \"Na 20 lipca bie\u017c\u0105cego roku zaplanowany jest w Bia\u0142ymstoku marsz \u015brodowisk zwi\u0105zanych z LGBT (lesbijek, gej\u00f3w, biseksualist\u00f3w i transwestyt\u00f3w). Jest to inicjatywa obca naszej podlaskiej ziemi i spo\u0142eczno\u015bci, kt\u00f3ra jest mocno zakorzeniona w Bogu, zatroskana o dobro w\u0142asnego spo\u0142ecze\u0144stwa, a zw\u0142aszcza dzieci\" - napisa\u0142 we wst\u0119pie odezwy arcybiskup Wojda. || Pisz\u0105c o marszach r\u00f3wno\u015bci, kt\u00f3re odby\u0142y si\u0119 w innych miastach, stwierdza, \u017ce \"uczestnicy marszu swoj\u0105 niecenzuraln\u0105 postaw\u0105 i strojem dawali gorsz\u0105cy przyk\u0142ad innym, korzystaj\u0105cym z przestrzeni publicznej, a zw\u0142aszcza dzieciom i m\u0142odzie\u017cy\". Doda\u0142 te\u017c, \u017ce w ich trakcie \"szydzono z warto\u015bci chrze\u015bcija\u0144skich, profanowano \u015bwi\u0119te symbole, wypowiadano blu\u017anierstwa przeciw Bogu i wulgaryzmy pod adresem ludzi wierz\u0105cych\". || \"Marsz, chocia\u017c zak\u0142ada przeciwdzia\u0142anie domniemanej dyskryminacji wspomnianych \u015brodowisk, w rzeczywisto\u015bci sprzyja dyskryminacji innych - tych, kt\u00f3rych sumienie jest wyczulone na dobro spo\u0142eczne, chrze\u015bcija\u0144skie i obyczajowe, a tak\u017ce jest miejscem obra\u017cania i robienia parodii z tre\u015bci, kt\u00f3re s\u0105 dla wierz\u0105cych najwy\u017csz\u0105 warto\u015bci\u0105\" - oceni\u0142 metropolita. || Dlatego - jak podkre\u015bli\u0142 - takiej postawie m\u00f3wi \"nie\". \"Powtarzamy za kardyna\u0142em Stefanem Wyszy\u0144skim 'Non possumus' - nie mo\u017cemy si\u0119 na to zgodzi\u0107! Nie mo\u017cemy pozwoli\u0107, aby wy\u015bmiewano warto\u015bci dla nas naj\u015bwi\u0119tsze i bezkarnie obra\u017cano nasze uczucia religijne\" - napisa\u0142 i zaapelowa\u0142, aby nie by\u0107 wobec tego faktu oboj\u0119tnym.                     || \"Ewangelia uczy nas szacunku i mi\u0142o\u015bci do ka\u017cdego cz\u0142owieka i to staramy si\u0119 czyni\u0107, ale nie godzimy si\u0119 na szydzenie z naszej wiary i deprawacj\u0119 najm\u0142odszych. Ko\u015bci\u00f3\u0142, rodziny chrze\u015bcija\u0144skie i \u015brodowiska maj\u0105 prawo do publicznej ochrony dziecka i wyra\u017cania sprzeciwu wobec niebezpiecze\u0144stwa demoralizacji najm\u0142odszych, co jest zagwarantowane w artykule 72 ust 1 Konstytucji RP\" - napisa\u0142 apb Wojda. || Artyku\u0142 ten m\u00f3wi o tym, \u017ce RP zapewnia ochron\u0119 praw dziecka i \"ka\u017cdy ma prawo \u017c\u0105da\u0107 od organ\u00f3w w\u0142adzy publicznej ochrony dziecka przed przemoc\u0105, okrucie\u0144stwem, wyzyskiem i demoralizacj\u0105\". || Abp Wojda, przywo\u0142uj\u0105c s\u0142owa \u015bw. Jana Paw\u0142a II, napisa\u0142, \u017ce \"czas pr\u00f3by polskich sumie\u0144 trwa\". \"Zaj\u0119cie jednoznacznej postawy wobec tego typu inicjatyw jest teraz pr\u00f3b\u0105 naszego sumienia\" - doda\u0142 w odezwie. Zaapelowa\u0142 do wiernych, aby \"podj\u0119li szczeg\u00f3ln\u0105 modlitw\u0119 w obronie chrze\u015bcija\u0144skiej wizji cz\u0142owieka, rodziny i najwy\u017cszego jej dobra, jakimi s\u0105 dzieci\". || Poinformowa\u0142 te\u017c, \u017ce 20 lipca w archikatedrze bia\u0142ostockiej odb\u0119dzie si\u0119 modlitewne czuwanie w tej intencji, a po po\u0142udniu na placu obok ko\u015bcio\u0142a odb\u0119dzie si\u0119 piknik rodzinny, kt\u00f3ry - jak podkre\u015bli\u0142 - \"m\u00f3g\u0142by sta\u0107 si\u0119 pi\u0119kn\u0105 manifestacj\u0105 i publicznym \u015bwiadectwem o naszym pozytywnym, radosnym rozumieniu rodziny opartym na ma\u0142\u017ce\u0144stwie kobiety i m\u0119\u017cczyzny, otwartym na przyj\u0119cie i wychowanie dzieci\".         || 20 lipca ulicami miasta ma przej\u015b\u0107 pierwszy Marsz R\u00f3wno\u015bci. Od pocz\u0105tku wzbudza\u0142 sprzeciw \u015brodowisk prawicowych i katolickich. Podpisy pod petycj\u0105 w tej sprawie zbiera Akcja Katolicka Archidiecezji Bia\u0142ostockiej. || Na dzie\u0144 marszu do bia\u0142ostockiego magistratu zg\u0142oszono do tej pory oko\u0142o 50 innych pikiet, manifestacji oraz marsz\u00f3w. Miejsce b\u0105d\u017a trasa niekt\u00f3rych z nich pokrywa si\u0119 z tras\u0105 Marszu R\u00f3wno\u015bci. Wniosek szefowej Stowarzyszenia T\u0119czowy Bia\u0142ystok, kt\u00f3re jest organizatorem marszu, wp\u0142yn\u0105\u0142 do urz\u0119du jako pierwszy. Zgodnie z ustaw\u0105 Prawo o zgromadzeniach, o pierwsze\u0144stwie wyboru miejsca i czasu zgromadzenia decyduje kolejno\u015b\u0107 wniesienia zawiadomie\u0144, inne zgromadzenia planowane tego dnia - jak mo\u017cna przeczyta\u0107 w ustawie - nie mog\u0105 odbywa\u0107 si\u0119 t\u0105 sam\u0105 tras\u0105 lub odleg\u0142o\u015b\u0107 mi\u0119dzy nimi musi wynie\u015b\u0107 co najmniej 100 metr\u00f3w.", "autor": "kb//kg", "source": "PAP, TVN24"},
{"id": "950915", "url": "https://www.tvn24.pl/wiadomosci-ze-swiata,2/pampeluna-sanfermines-piec-osob-rannych,950915.html", "date": "2019-07-08", "time": "05:27:00", "title": "Pierwsi ranni po gonitwie z bykami w Pampelunie", "lead": "Pi\u0119\u0107 os\u00f3b zosta\u0142o poszkodowanych podczas pierwszej w tym roku gonitwy z bykami przez w\u0105skie uliczki Pampeluny. W niedziel\u0119 rozpocz\u0119\u0142a si\u0119 tradycyjna fiesta Sanfermines.", "text": "Pi\u0119\u0107 os\u00f3b zosta\u0142o poszkodowanych podczas pierwszej w tym roku gonitwy z bykami przez w\u0105skie uliczki Pampeluny. W niedziel\u0119 rozpocz\u0119\u0142a si\u0119 tradycyjna fiesta Sanfermines. || Jedn\u0105 z ofiar ucieczki przed bykami jest 46-letni m\u0119\u017cczyzna z San Francisco w Kalifornii, kt\u00f3ry zosta\u0142 zraniony w kark na ostatnim etapie gonitwy, ju\u017c na arenie. Jak poda\u0142y regionalne w\u0142adze, m\u0119\u017cczyzna musi by\u0107 operowany.                      || Kolejne ofiary to 23-latek z Florence w stanie Kentucky i 40-letni Hiszpan, obaj ranni w uda, oraz dwaj m\u0142odzi Hiszpanie z obra\u017ceniami g\u0142owy. || Miejscowy Czerwony Krzy\u017c poinformowa\u0142 tak\u017ce, \u017ce jego pracownicy opatrzyli 48 os\u00f3b z pomniejszymi obra\u017ceniami, w tym dw\u00f3ch ludzi potr\u0105conych przez p\u0119dz\u0105ce byki. || W inauguracyjnej niedzielnej gonitwie, kt\u00f3ra trwa\u0142a 2 minuty 41 sekund, p\u0119dzi\u0142y byki z hodowli w Puerto de San Lorenzo. Byki z tej samej hodowli pobod\u0142y jedn\u0105 osob\u0119 podczas zesz\u0142orocznej fiesty. || Podczas dziewi\u0119ciodniowych Sanfermines przez osiem dni z rana przep\u0119dzanych jest przez miasto do zagrody na arenie sze\u015b\u0107 byk\u00f3w. Ucieka przed nimi liczna grupa \u015bmia\u0142k\u00f3w, inni biegn\u0105 za nimi. Najostro\u017cniejsi obserwuj\u0105 gonitw\u0119 z balkon\u00f3w. || Fiesta rozs\u0142awiona przez Ernesta Hemingwaya przyci\u0105ga co roku oko\u0142o miliona ludzi, w tym wielu Amerykan\u00f3w.", "autor": "kz", "source": "PAP"},
{"id": "950835", "url": "https://www.tvn24.pl/wiadomosci-z-kraju,3/borys-budka-o-koalicji-platformy-obywatelskiej-i-psl,950835.html", "date": "2019-07-07", "time": "21:53:00", "title": "Budka: nie ma czasu na budow\u0119 czegokolwiek osobno", "lead": "Wiceszef PO Borys Budka wyrazi\u0142 w niedziel\u0119 przekonanie, \u017ce w przysz\u0142ym tygodniu PSL powinno \"rozpatrzy\u0107 pozytywnie\" ofert\u0119 do\u0142\u0105czenia do Koalicji Obywatelskiej i Samorz\u0105dowc\u00f3w, by wsp\u00f3lnie, w szerokiej koalicji wystartowa\u0107 w wyborach parlamentarnych. - Mam nadziej\u0119, \u017ce rozs\u0105dek ludowc\u00f3w zwyci\u0119\u017cy, \u017ce g\u0142osy Polak\u00f3w nie zmarnuj\u0105 si\u0119, nie p\u00f3jd\u0105 do kosza - powiedzia\u0142.", "text": "Wiceszef PO Borys Budka wyrazi\u0142 w niedziel\u0119 przekonanie, \u017ce w przysz\u0142ym tygodniu PSL powinno \"rozpatrzy\u0107 pozytywnie\" ofert\u0119 do\u0142\u0105czenia do Koalicji Obywatelskiej i Samorz\u0105dowc\u00f3w, by wsp\u00f3lnie, w szerokiej koalicji wystartowa\u0107 w wyborach parlamentarnych. - Mam nadziej\u0119, \u017ce rozs\u0105dek ludowc\u00f3w zwyci\u0119\u017cy, \u017ce g\u0142osy Polak\u00f3w nie zmarnuj\u0105 si\u0119, nie p\u00f3jd\u0105 do kosza - powiedzia\u0142. || W sobot\u0119 Rada Naczelna PSL zdecydowa\u0142a, \u017ce PSL b\u0119dzie budowa\u0107 w wyborach komitet PSL-Koalicja Polska. Do ewentualnych rozm\u00f3w o wsp\u00f3lnym starcie zaprosi\u0142a PO i \u015brodowiska podzielaj\u0105ce idee i program ludowc\u00f3w. Prezes PSL W\u0142adys\u0142aw Kosiniak-Kamysz zadeklarowa\u0142 jednak, \u017ce ludowcy na pewno nie wejd\u0105 w koalicj\u0119 z partiami lewicowymi. || - Platforma Obywatelska, Nowoczesna, Inicjatywa Polska i samorz\u0105dowcy z r\u00f3\u017cnych stron Polski stworzyli szerok\u0105 formu\u0142\u0119 wsp\u00f3\u0142pracy. Decyzja jest po stronie PSL: czy do\u0142\u0105czy do tej bardzo szerokiej koalicji dobrej dla Polski, z dobrym programem, podobnie jak PSL patrz\u0105cej na sprawy decentralizacji, miejsca Polski w Europie, praworz\u0105dno\u015bci, rozwoju Polski, czy te\u017c PSL stanie samodzielnie do wybor\u00f3w - m\u00f3wi\u0142 podczas niedzielnej konferencji prasowej w Katowicach pose\u0142 Borys Budka. || - Jest zaproszenie dla PSL-u, aby do\u0142\u0105czy\u0107 do tej koalicji. My nie stawiamy \u017cadnych warunk\u00f3w wst\u0119pnych. Rz\u0105dzili\u015bmy z PSL-em przez dobrych osiem lat, to jest dla nas koalicjant pierwszego wyboru, i jestem przekonany, \u017ce ludowcy powinni t\u0119 ofert\u0119 rozpatrzy\u0107 pozytywnie - m\u00f3wi\u0142 wiceprzewodnicz\u0105cy PO. || Jak wskaza\u0142, mo\u017cliwo\u015b\u0107 wsp\u00f3\u0142pracy z Platform\u0105 znalaz\u0142a si\u0119 w uchwale Rady Naczelnej ludowc\u00f3w. - Mam nadziej\u0119, \u017ce wype\u0142ni\u0105 ten paragraf uchwa\u0142y i w przysz\u0142ym tygodniu dobre rozmowy zako\u0144cz\u0105 ten proces tworzenia jeszcze szerszej koalicji - oceni\u0142 pose\u0142. || Komentuj\u0105c sobotnie decyzje PSL Budka przypomnia\u0142, \u017ce uzyskane w wyborach europejskich blisko 40 procent poparcia Koalicji Europejskiej pokazuje, \u017ce \"formu\u0142\u0119 wsp\u00f3\u0142pracy nale\u017cy rozszerza\u0107, a nie zaw\u0119\u017ca\u0107\". - Jedyn\u0105 koalicj\u0105, kt\u00f3ra w tej chwili jest i kt\u00f3ra ma szanse odsun\u0105\u0107 PiS od w\u0142adzy, jest w\u0142a\u015bnie Koalicja Obywatelska i Samorz\u0105dowcy - argumentowa\u0142 pose\u0142. || - Gdyby PSL zdecydowa\u0142 si\u0119 na formu\u0142\u0119 samodzielnego startu, to wszyscy wiemy, \u017ce balansuje na granicy progu wyborczego. Wi\u0119c mam nadziej\u0119, \u017ce rozs\u0105dek ludowc\u00f3w zwyci\u0119\u017cy, \u017ce g\u0142osy Polak\u00f3w nie zmarnuj\u0105 si\u0119, nie p\u00f3jd\u0105 do kosza - powiedzia\u0142 Budka. || Budka przekaza\u0142, \u017ce wierzy, \u017ce \"w przysz\u0142ym tygodniu lider Platformy Grzegorz Schetyna skutecznie b\u0119dzie zach\u0119ca\u0142 i przedstawia\u0142 to, co w tej chwili uda\u0142o nam si\u0119 osi\u0105gn\u0105\u0107\". || - Bo PSL musi okre\u015bli\u0107 si\u0119 jasno i czytelnie: czy idzie w szerokiej formule koalicji podobnej jak Koalicja Europejska, czy te\u017c buduje co\u015b zupe\u0142nie od pocz\u0105tku. A nie ma czasu na budow\u0119 czegokolwiek osobno - oceni\u0142 || - Nazywajmy rzeczy po imieniu: PSL albo p\u00f3jdzie w tej koalicji, albo p\u00f3jdzie samodzielnie jako Polskie Stronnictwo Ludowe, co oczywi\u015bcie jest bardzo niebezpieczne i mam nadziej\u0119, \u017ce do tego nie dojdzie - zaznaczy\u0142 polityk Platformy. || Budka odni\u00f3s\u0142 si\u0119 te\u017c do sobotniego wyst\u0105pienia premiera Mateusza Morawieckiego podczas Konwencji Programowej PiS i Zjednoczonej Prawicy w Katowicach dotycz\u0105cej stanu edukacji i s\u0142u\u017cby zdrowia. Budka oceni\u0142, \u017ce \"nie ma dnia, by Mateusz Morawiecki nie pokusi\u0142 si\u0119 o kolejne k\u0142amstwo\". || - Ma szcz\u0119\u015bcie, \u017ce jeszcze nie toczy si\u0119 formalnie kampania wyborcza, bo w\u00f3wczas po raz kolejny zosta\u0142by zmuszony przez s\u0105d, by swoje nieprawdziwe s\u0142owa prostowa\u0107 - powiedzia\u0142 wiceszef Platformy. || Wed\u0142ug Budki, o obecnym stanie s\u0142u\u017cby zdrowia \u015bwiadcz\u0105 liczby: wyd\u0142u\u017caj\u0105ce si\u0119 kolejki do lekarzy czy - jak powiedzia\u0142 - \"absurdalne rozwi\u0105zania dotycz\u0105ce centralistycznego finansowania s\u0142u\u017cby zdrowia\", kt\u00f3re, jego zdaniem, spowodowa\u0142y, \u017ce zmniejszy\u0142a si\u0119 liczba miejsc w szpitalach. || - PiS nie ma \u017cadnego pomys\u0142u na s\u0142u\u017cb\u0119 zdrowia, absolutnie brak rozmowy w tym zakresie - powiedzia\u0142. || Jak doda\u0142, szef rz\u0105du zdaje si\u0119 \"zaklina\u0107 rzeczywisto\u015b\u0107\". - Je\u017celi co\u015b mu si\u0119 nie podoba, to zamyka oczy, zatyka uszy i tak jak dziecko wydaje mu si\u0119, \u017ce wtedy problem zniknie. Mateusz Morawiecki nie zrobi\u0142 nic jako premier, by s\u0142u\u017cba zdrowia lepiej funkcjonowa\u0142a - o\u015bwiadczy\u0142 Budka.", "autor": "akw//kg", "source": "PAP"},
{"id": "950911", "url": "https://www.tvn24.pl/wiadomosci-ze-swiata,2/zelenski-i-tusk-zlozyli-wizyte-przy-linii-rozgraniczenia-w-donbasie,950911.html", "date": "2019-07-08", "time": "05:35:00", "title": "Tusk i Ze\u0142enski przy linii frontu w Donbasie", "lead": "Szef Rady Europejskiej Donald Tusk i prezydent Ukrainy Wo\u0142odymyr Ze\u0142enski wsp\u00f3lnie z\u0142o\u017cyli w niedziel\u0119 wizyt\u0119 w Stanicy \u0141uga\u0144skiej tu\u017c przy linii frontu w konflikcie mi\u0119dzy ukrai\u0144skimi si\u0142ami rz\u0105dowymi a separatystami prorosyjskimi w Donbasie.", "text": "Szef Rady Europejskiej Donald Tusk i prezydent Ukrainy Wo\u0142odymyr Ze\u0142enski wsp\u00f3lnie z\u0142o\u017cyli w niedziel\u0119 wizyt\u0119 w Stanicy \u0141uga\u0144skiej tu\u017c przy linii frontu w konflikcie mi\u0119dzy ukrai\u0144skimi si\u0142ami rz\u0105dowymi a separatystami prorosyjskimi w Donbasie. || Niedawno w Stanicy \u0141uga\u0144skiej strony konfliktu wycofa\u0142y ludzi i sprz\u0119t poza lini\u0119 rozgraniczenia, odchodz\u0105c w g\u0142\u0105b od zajmowanych dot\u0105d pozycji. Ze\u0142enski oceni\u0142 wcze\u015bniej, \u017ce dosz\u0142o do tego w wyniku odblokowania procesu mi\u0144skiego. I o\u015bwiadczy\u0142, \u017ce pojawi\u0142a si\u0119 nadzieja na sta\u0142e wstrzymanie walk w tym regionie na wschodzie jego kraju. || W niedziel\u0119 Ze\u0142enski i Tusk przekroczyli tzw. pozycj\u0119 zerow\u0105 si\u0142 rz\u0105dowych Ukrainy i przeszli ponad 500 metr\u00f3w w kierunku pozycji separatyst\u00f3w - poinformowa\u0142y s\u0142u\u017cby prasowe ukrai\u0144skiego prezydenta. || Obaj doszli do zniszczonego mostu w Stanicy \u0141uga\u0144skiej, kt\u00f3ry jest jedynym przej\u015bciem z tzw. \u0141uga\u0144skiej Republiki Ludowej na tereny b\u0119d\u0105ce pod kontrol\u0105 Ukrainy. Ka\u017cdego dnia most pieszo pokonuj\u0105 tysi\u0105ce ludzi. Ma on by\u0107 odbudowany pod warunkiem utrzymania rozejmu. || - Chcemy odbudowa\u0107 ten most. (\u2026) W tym celu druga strona (separaty\u015bci) powinna odsun\u0105\u0107 swoje umocnienia i je\u015bli to nast\u0105pi, przyst\u0105pimy do odbudowy mostu i zrobimy to szybko - o\u015bwiadczy\u0142 Ze\u0142enski. || Wraz z Tuskiem prezydent wys\u0142ucha\u0142 raportu dow\u00f3dc\u00f3w Operacji Po\u0142\u0105czonych Si\u0142 Zbrojnych w Donbasie i spotka\u0142 si\u0119 z przedstawicielami Specjalnej Misji Monitoringowej OBWE. Zapozna\u0142 si\u0119 te\u017c z projektami humanitarnymi, realizowanymi w Donbasie przy wsparciu Unii Europejskiej - poinformowa\u0142o biuro Ze\u0142enskiego. || Tusk przyby\u0142 na Ukrain\u0119 na zaplanowany na poniedzia\u0142ek szczyt Ukraina-UE. Jednym z jego temat\u00f3w b\u0119dzie trwaj\u0105cy od 2014 roku konflikt w Donbasie. W jego wyniku zgin\u0119\u0142o dot\u0105d oko\u0142o 13 tysi\u0119cy ludzi.", "autor": "kz\\mtom", "source": "PAP"},
{"id": "950890", "url": "https://www.tvn24.pl/wiadomosci-ze-swiata,2/malta-zgodzila-sie-przyjac-statek-alan-kurdi-z-65-imigrantami,950890.html", "date": "2019-07-07", "time": "20:56:17", "title": "Imigracyjny kryzys w Europie", "lead": "Malta zgodzi\u0142a si\u0119 w niedziel\u0119 na zej\u015bcie na l\u0105d 65 imigrant\u00f3w uratowanych w pi\u0105tek przez statek Alan Kurdi humanitarnej organizacji niemieckiej, ale osoby te zostan\u0105 przeniesione do innych kraj\u00f3w Unii Europejskiej.", "text": "Malta zgodzi\u0142a si\u0119 w niedziel\u0119 na zej\u015bcie na l\u0105d 65 imigrant\u00f3w uratowanych w pi\u0105tek przez statek Alan Kurdi humanitarnej organizacji niemieckiej, ale osoby te zostan\u0105 przeniesione do innych kraj\u00f3w Unii Europejskiej. || Malta prowadzi\u0142a w niedziel\u0119 rozmowy w tej sprawie z Uni\u0105 Europejsk\u0105 i Niemcami, zastrzegaj\u0105c, \u017ce przyjmie statek pod warunkiem, \u017ce uratowani imigranci opuszcz\u0105 wysp\u0119. Nie zosta\u0142o sprecyzowane, dok\u0105d maj\u0105 si\u0119 z Malty uda\u0107. || - Wszystkie uratowane osoby na pok\u0142adzie zostan\u0105 natychmiast rozlokowane w pa\u0144stwach cz\u0142onkowskich Unii Europejskiej - o\u015bwiadczy\u0142 premier Malty Joseph Muscat. Doda\u0142, \u017ce \u017caden z migrant\u00f3w ze statku Alan Kurdi nie pozostanie na Malcie. || Ponadto Valletta wynegocjowa\u0142a, \u017ce r\u00f3\u017cne kraje unijne przyjm\u0105 tak\u017ce 29 imigrant\u00f3w uratowanych przez malta\u0144sk\u0105 stra\u017c przybrze\u017cn\u0105. || Decyzj\u0119 Malty z zadowoleniem przyj\u0105\u0142 Berlin. Niemiecki minister spraw wewn\u0119trznych, Horst Seehofer, poinformowa\u0142, \u017ce 94 z \u0142\u0105cznie 123 migrant\u00f3w ze statk\u00f3w, kt\u00f3rym pozwolono przybi\u0107 do wybrze\u017cy Malty zostanie przyj\u0119tych przez pozosta\u0142e pa\u0144stwa unijne. || - W duchu europejskiej solidarno\u015bci, przyjmiemy 40 z nich - zapowiedzia\u0142. || Alan Kurdi znajduje si\u0119 obecnie na wodach malta\u0144skich. Wcze\u015bniej w\u0142adze W\u0142och nie zezwoli\u0142y na jego przybicie do brzeg\u00f3w w\u0142oskiej Lampedusy. || Spo\u015br\u00f3d 65 imigrant\u00f3w, kt\u00f3rzy znajduj\u0105 si\u0119 na pok\u0142adzie, trzech potrzebuje opieki medycznej - poda\u0142a na Twitterze niemiecka organizacja pozarz\u0105dowa. || Imigrant\u00f3w uratowano w pi\u0105tek ko\u0142o wybrze\u017cy Libii.", "autor": "momo//kg", "source": "PAP, Reuters"},
{"id": "950918", "url": "https://www.tvn24.pl/wiadomosci-ze-swiata,2/donald-trump-ostrzega-iran,950918.html", "date": "2019-07-08", "time": "06:01:00", "title": "Trump ostrzega: niech Iran lepiej uwa\u017ca", "lead": "Donald Trump ostrzeg\u0142 Iran przed konsekwencjami decyzji o wznowieniu wzbogacania uranu. Prezydent USA powiedzia\u0142, \u017ce wbrew ambicjom Iranu, pa\u0144stwo to \"nigdy nie b\u0119dzie mie\u0107 broni j\u0105drowej\".", "text": "Donald Trump ostrzeg\u0142 Iran przed konsekwencjami decyzji o wznowieniu wzbogacania uranu. Prezydent USA powiedzia\u0142, \u017ce wbrew ambicjom Iranu, pa\u0144stwo to \"nigdy nie b\u0119dzie mie\u0107 broni j\u0105drowej\". || - Niech Iran lepiej uwa\u017ca - powiedzia\u0142 ameryka\u0144ski prezydent, wspominaj\u0105c o ira\u0144skim planie wzbogacania uranu. Dodaj\u0105c, \u017ce \"Iran zrobi\u0142 ju\u017c wiele z\u0142ego\", Trump o\u015bwiadczy\u0142 r\u00f3wnie\u017c, \u017ce Iran \"nigdy nie b\u0119dzie mia\u0142 broni atomowej\". || Donald Trump wycofa\u0142 USA w 2018 roku z paktu nuklearnego z Iranem z 2015 roku,  jednak pozosta\u0142e mocarstwa, kt\u00f3re sygnowa\u0142y te umow\u0119 (Chiny, Rosja, Wielka Brytania, Francja i Niemcy) chc\u0105 j\u0105 utrzyma\u0107 w  mocy. Utrudnia to fakt, \u017ce Waszyngton zrywaj\u0105c porozumienie na\u0142o\u017cy\u0142 sankcje na Iran i  zagrozi\u0142 retorsjami wszystkim krajom i podmiotom, kt\u00f3re tych ogranicze\u0144  nie b\u0119d\u0105 respektowa\u0107. || W odpowiedzi, rok po decyzji Trumpa, w maju 2019 roku Iran zawiesi\u0142 przestrzeganie niekt\u00f3rych  zobowi\u0105za\u0144 wynikaj\u0105cych z umowy nuklearnej. Teheran zapowiedzia\u0142 te\u017c, \u017ce je\u015bli pozosta\u0142e strony umowy nie podejm\u0105 krok\u00f3w chroni\u0105cych  jego gospodark\u0119 przed skutkami ameryka\u0144skich sankcji, to w ci\u0105gu 60 dni  zacznie wzbogacanie uranu. || W ubieg\u0142ym tygodniu Teheran poinformowa\u0142 o przekroczeniu na\u0142o\u017conego na\u0144 limitu 300 kilogram\u00f3w zapasu nisko wzbogaconego uranu, a w niedziel\u0119 rzecznik rz\u0105du w Teheranie og\u0142osi\u0142, \u017ce Iran  przechodzi podnosi pu\u0142ap wzbogacania uranu powy\u017cej 3,67 proc., czyli  ponad poziom ustalony w uk\u0142adzie nuklearnym. || Wiceszef MSZ Iranu  Abbas Arakczi t\u0142umaczy\u0142, \u017ce jego kraj podj\u0105\u0142 takie dzia\u0142ania, poniewa\u017c  pozostali cz\u0142onkowie umowy nie pomogli Teheranowi w stworzeniu systemu  sprzeda\u017cy ropy, kt\u00f3ry omija\u0142by sankcje Waszyngtonu. Ostrzeg\u0142, \u017ce je\u015bli  taka sytuacja si\u0119 utrzyma, to Iran co 60 dni b\u0119dzie dalej ogranicza\u0142  swoje zobowi\u0105zania wynikaj\u0105ce z porozumienia. || W sobot\u0119 Behrouz Kamalvandi, rzecznik ira\u0144skiej agencji energii atomowej  o\u015bwiadczy\u0142, \u017ce dla rozwoju energetyki atomowej Iran powinien wzbogaca\u0107  uran na poziomie 5 proc. Przed zawarciem porozumienia nuklearnego poziom ten wynosi\u0142 20 proc., a do wyprodukowania bomby atomowej niezb\u0119dne by\u0142oby wzbogacanie na poziomie 90 proc. Minister spraw zagranicznych Iranu Mohammad D\u017cawad Zarif napisa\u0142 na Twitterze, \u017ce Iran \"mo\u017ce si\u0119  wycofa\u0107 z ka\u017cdego ze swych obecnych posuni\u0119\u0107, ale tylko wtedy, je\u015bli  (Berlin, Londyn i Pary\u017c) b\u0119d\u0105 dzia\u0142a\u0107 w zgodzie z porozumieniem zawartym  w 2015 roku w Wiedniu. || O negatywnych konsekwencjach decyzji o wznowieniu wzbogacania Iranu m\u00f3wi\u0142 w niedziel\u0119 r\u00f3wnie\u017c szef ameryka\u0144skiej dyplomacji Mike Pompeo, kt\u00f3ry ostrzeg\u0142 Teheran, \u017ce \"ryzykuje jeszcze wi\u0119ksz\u0105 izolacj\u0105 i nowymi sankcjami\". || - Wsp\u00f3lnocie mi\u0119dzynarodowej nie pozostaje w tej sytuacji nic innego ni\u017c powr\u00f3ci\u0107 do statu quo ante, gdy obowi\u0105zywa\u0142 ca\u0142kowity zakaz wzbogacania uranu przez Iran - argumentowa\u0142 Pompeo. \"Re\u017cim rz\u0105dz\u0105cy w Iranie, wyposa\u017cony w bro\u0144 j\u0105drow\u0105, stanowi\u0142by jedno z najwi\u0119kszych zagro\u017ce\u0144 dla \u015bwiata\" - zaznaczy\u0142 na Twitterze szef ameryka\u0144skiej dyplomacji. || Do zako\u0144czenia dzia\u0142a\u0144 podwa\u017caj\u0105cych zobowi\u0105zania wynikaj\u0105ce z porozumienia nuklearnego z 2015 roku wcze\u015bniej w niedziel\u0119 wezwa\u0142y Teheran ministerstwa spraw zagranicznych Niemiec i Wielkiej Brytanii. Decyzj\u0119 Iranu pot\u0119pi\u0142 r\u00f3wnie\u017c prezydent Francji Emmanuel Macron.", "autor": "kz", "source": "PAP"},
{"id": "950934", "url": "https://www.tvn24.pl/wiadomosci-z-kraju,3/gruzlica-w-polsce-statystyki-dotyczace-zachorowalnosci-w-2018-roku,950934.html", "date": "2019-07-08", "time": "08:41:00", "title": "Ponad pi\u0119\u0107 tysi\u0119cy zachorowa\u0144 na gru\u017alic\u0119 w Polsce", "lead": "W 2018 roku w Polsce zarejestrowano 5487 zachorowa\u0144 na gru\u017alic\u0119, czyli o 300 mniej ni\u017c w roku 2017. 3439 przypadk\u00f3w odnotowano w miastach, za\u015b 2048 na wsi \u2013 wynika z raportu opublikowanego przez Instytut Gru\u017alicy i Chor\u00f3b P\u0142uc w Warszawie.", "text": "W 2018 roku w Polsce zarejestrowano 5487 zachorowa\u0144 na gru\u017alic\u0119, czyli o 300 mniej ni\u017c w roku 2017. 3439 przypadk\u00f3w odnotowano w miastach, za\u015b 2048 na wsi \u2013 wynika z raportu opublikowanego przez Instytut Gru\u017alicy i Chor\u00f3b P\u0142uc w Warszawie. || Dane s\u0105 oparte na informacjach nadzoru epidemiologicznego odnotowywanych w prowadzonym przez Instytut Krajowym Rejestrze Zachorowa\u0144 na Gru\u017alic\u0119. W Polsce istnieje prawny obowi\u0105zek zg\u0142aszania przez lekarzy zachorowa\u0144 na gru\u017alic\u0119. || Gru\u017alica jest chorob\u0105 zaka\u017an\u0105, mo\u017ce zaatakowa\u0107 praktycznie ka\u017cdy narz\u0105d lub wiele z nich jednocze\u015bnie. Statystycznie najcz\u0119\u015bciej gru\u017alica atakuje p\u0142uca. Gru\u017alic\u0105 mo\u017cna si\u0119 zarazi\u0107 przez bliski kontakt, na przyk\u0142ad d\u0142ugotrwa\u0142e przebywanie w pomieszczeniu z osob\u0105, kt\u00f3ra kaszle, odkrztusza, m\u00f3wi lub g\u0142o\u015bno si\u0119 \u015bmieje \u2013 wtedy pr\u0105tki gru\u017alicy kr\u0105\u017c\u0105 w powietrzu i wraz z ich wdychaniem dochodzi do zaka\u017cenia. || Zapadalno\u015b\u0107 na gru\u017alic\u0119 wszystkich postaci w 2018 r. wynosi\u0142a 14,3 (przypadk\u00f3w na 100 tys. ludno\u015bci). Najcz\u0119stsz\u0105 postaci\u0105 by\u0142a gru\u017alica p\u0142uc. Zarejestrowano 5224 przypadki gru\u017alicy p\u0142uc, tj. 95,2 proc. wszystkich zachorowa\u0144. || Zachorowania na gru\u017alic\u0119 pozap\u0142ucn\u0105 (243 przypadki) stanowi\u0142y 4,4 proc. og\u00f3\u0142u, a najcz\u0119stsz\u0105 jej postaci\u0105 by\u0142o gru\u017alicze zapalenie op\u0142ucnej (89 zachorowa\u0144), gru\u017alica obwodowych w\u0119z\u0142\u00f3w ch\u0142onnych (36 zachorowa\u0144), gru\u017alica ko\u015bci i staw\u00f3w (32 zachorowania), gru\u017alica narz\u0105d\u00f3w moczowo-p\u0142ciowych (32 zachorowania) oraz gru\u017alicze zapalenie opon m\u00f3zgowo-rdzeniowych i m\u00f3zgu (11 zachorowa\u0144). || Najwi\u0119cej zachorowa\u0144 odnotowano u os\u00f3b w wieku od 45 do 64 lat (45,5 proc.). Zachorowania na gru\u017alic\u0119 dzieci do 14 lat stanowi\u0142y 1,2 proc. og\u00f3\u0142u zachorowa\u0144. U dzieci wykryto 35 przypadk\u00f3w gru\u017alicy p\u0142uc i 17 przypadki gru\u017alicy pozap\u0142ucnej. Najcz\u0119stsz\u0105 postaci\u0105 gru\u017alicy pozap\u0142ucnej u dzieci by\u0142a gru\u017alica w\u0119z\u0142\u00f3w ch\u0142onnych klatki piersiowej. || Podobnie jak w latach poprzednich, w 2018 r. na gru\u017alic\u0119 cz\u0119\u015bciej chorowali m\u0119\u017cczy\u017ani \u2013 71,1 proc. og\u00f3\u0142u przypadk\u00f3w. Wi\u0119cej zachorowa\u0144 na gru\u017alic\u0119 odnotowano w miastach (3439) ni\u017c na wsi (2048). Przypadki gru\u017alicy u cudzoziemc\u00f3w stanowi\u0142y 1,8 proc. || Szczepionk\u0119 przeciw gru\u017alicy wynaleziono w 1921 roku. W Polsce szczepienie przeciw tej chorobie jest obowi\u0105zkowe. Program szczepie\u0144 ochronnych na rok 2019 przewiduje, \u017ce szczepienie przeciw gru\u017alicy mo\u017ce by\u0107 wykonywane przed wypisaniem dziecka z oddzia\u0142u noworodkowego, czyli przed wyj\u015bciem ze szpitala. Powinno by\u0107 wykonane w ci\u0105gu 24 godzin od urodzenia dziecka. || W przypadku noworodk\u00f3w i ma\u0142ych dzieci szczepienie pozwala ustrzec si\u0119 przed najgro\u017aniejszymi postaciami choroby, prowadz\u0105cymi cz\u0119sto do \u015bmierci. W raporcie Instytutu Gru\u017alicy i Chor\u00f3b P\u0142uc w Warszawie podano, \u017ce w 2018 r. zaszczepiono BCG (przeciw gru\u017alicy) 355 tys. 804 noworodki, kt\u00f3re stanowi\u0142y 91,7 proc. og\u00f3\u0142u \u017cywo urodzonych dzieci w Polsce. || Gru\u017alica jest najcz\u0119stsz\u0105 przyczyn\u0105 zgon\u00f3w na \u015bwiecie wywo\u0142anych przez pojedynczy czynnik zaka\u017any. Wed\u0142ug szacunk\u00f3w \u015awiatowej Organizacji Zdrowia (WHO) w 2017 r. (ostatnie dost\u0119pne dane) na gru\u017alic\u0119 zachorowa\u0142o na \u015bwiecie 10 mln os\u00f3b. W 2017 r. w krajach Unii Europejskiej i Europejskiego Obszaru Gospodarczego stwierdzono \u0142\u0105cznie 55 tys. 337 przypadk\u00f3w gru\u017alicy.", "autor": "mjz\\mtom", "source": "PAP"},
{"id": "950949", "url": "https://www.tvn24.pl/poznan,43/poznan-policja-szuka-tego-mezczyzna-chodzi-o-kradziez-maserati,950949.html", "date": "2019-07-08", "time": "09:04:03", "title": "Policja szuka m\u0119\u017cczyzny ze zdj\u0119cia. Mo\u017ce co\u015b wiedzie\u0107 o kradzie\u017cy maserati w Poznaniu", "lead": "Zaparkowa\u0142 na niestrze\u017conym parkingu przy jednej z galerii handlowych w Poznaniu. Gdy wr\u00f3ci\u0142 auta ju\u017c nie by\u0142o. Policja publikuje wizerunek m\u0119\u017cczyzny, kt\u00f3ry mo\u017ce mie\u0107 zwi\u0105zek z kradzie\u017c\u0105 maserati.", "text": "Zaparkowa\u0142 na niestrze\u017conym parkingu przy jednej z galerii handlowych w Poznaniu. Gdy wr\u00f3ci\u0142 auta ju\u017c nie by\u0142o. Policja publikuje wizerunek m\u0119\u017cczyzny, kt\u00f3ry mo\u017ce mie\u0107 zwi\u0105zek z kradzie\u017c\u0105 maserati. || Pozna\u0144scy policjanci wyja\u015bniaj\u0105 okoliczno\u015bci kradzie\u017cy  ||  niestrze\u017conego parkingu w centrum handlowym w Poznaniu. || Do zdarzenia dosz\u0142o 9 maja tego roku. || Do tej pory nie uda\u0142o si\u0119 ustali\u0107, kto odpowiada za t\u0119 kradzie\u017c, dlatego funkcjonariusze zdecydowali si\u0119 opublikowa\u0107 wizerunek m\u0119\u017cczyzny, kt\u00f3ry mo\u017ce mie\u0107 zwi\u0105zek z t\u0105 spraw\u0105. || - Osoby, kt\u00f3re rozpoznaj\u0105 osob\u0119 ze zdj\u0119\u0107 lub by\u0142y \u015bwiadkami tego  zdarzenia, prosimy o kontakt z policjantami z Nowego Miasta pod numerami  telefon\u00f3w 61 84 123 11, 61 84 123 12 lub 112 czynnymi ca\u0142\u0105  dob\u0119.\u00a0Zapewniamy anonimowo\u015b\u0107 - informuje\u00a0 Piotr Garstka z wielkopolskiej policji.", "autor": "aa", "source": "TVN24 Pozna\u0144"},
{"id": "950922", "url": "https://www.tvn24.pl/wiadomosci-ze-swiata,2/malawi-protesty-po-wyborze-na-druga-kadencje-prezydenta-petera-muthariki,950922.html", "date": "2019-07-08", "time": "06:52:00", "title": "Antyrz\u0105dowe protesty w Malawi. Policja zatrzyma\u0142a 70 os\u00f3b", "lead": "Nie ustaj\u0105 akcje protestacyjne po majowym wyborze na drug\u0105 kadencj\u0119 prezydenta Malawi Petera Muthariki. Nowa fala demonstracji w stolicy kraju, Lilongwe i w mie\u015bcie Blantyre zosta\u0142a wywo\u0142ana oskar\u017ceniami szefa pa\u0144stwa, \u017ce manifestanci podj\u0119ci pr\u00f3b\u0119 zamachu stanu. Policja zatrzyma\u0142a \u0142\u0105cznie 70 os\u00f3b.", "text": "Nie ustaj\u0105 akcje protestacyjne po majowym wyborze na drug\u0105 kadencj\u0119 prezydenta Malawi Petera Muthariki. Nowa fala demonstracji w stolicy kraju, Lilongwe i w mie\u015bcie Blantyre zosta\u0142a wywo\u0142ana oskar\u017ceniami szefa pa\u0144stwa, \u017ce manifestanci podj\u0119ci pr\u00f3b\u0119 zamachu stanu. Policja zatrzyma\u0142a \u0142\u0105cznie 70 os\u00f3b. || Zatrzymani mieli uczestniczy\u0107 w grabie\u017cach sklep\u00f3w i obrzucaniu kamieniami samochod\u00f3w oraz budynk\u00f3w - poda\u0142y s\u0142u\u017cby ochrony porz\u0105dku publicznego. || Z kolei manifestacja w stolicy kraju Lilongwe, kt\u00f3ra odby\u0142a si\u0119 5 lipca, mia\u0142a spokojny przebieg, wi\u0119kszo\u015b\u0107 sklep\u00f3w by\u0142a zamkni\u0119ta - pisze Agence France Presse. Weekendowe akcje protestu w Blantyre \u2013 728-tysi\u0119cznym mie\u015bcie w po\u0142udniowym Malawi, uwa\u017canym za gospodarcz\u0105 stolic\u0119 kraju, mia\u0142y bardziej gwa\u0142towny przebieg. || Manifestanci domagali si\u0119 natychmiastowej dymisji szefowej Pa\u0144stwowej Komisji Wyborczej, Jane Ansah. - Je\u015bli ona nie zrezygnuje, b\u0119dziemy zwi\u0119ksza\u0107 naciski - zapowiedzia\u0142 jeden z organizator\u00f3w manifestacji, Billy Mayaya. || Kryzys, w kt\u00f3rym pogr\u0105\u017cone jest niewielkie Malawi, trwa od 21 maja. || W wyborach, kt\u00f3re odby\u0142y si\u0119 w maju, Peter Mutharika, zdobywaj\u0105c 38,57 proc. g\u0142os\u00f3w, pokona\u0142 Lazarusa Chakwer\u0119 z opozycyjnej Partii Kongresu Malawi (35,41 proc. g\u0142os\u00f3w) oraz dotychczasowego wiceprezydenta Saulosa Chilim\u0119 (20,24 proc.). || R\u00f3\u017cnica mi\u0119dzy wynikiem Muthariki a Chakwery wynios\u0142a ok. 160 tys. g\u0142os\u00f3w. || Rezultaty wybor\u00f3w zosta\u0142y og\u0142oszone dopiero sze\u015b\u0107 dni po wyborach, gdy\u017c przez ten czas Komisja Wyborcza mia\u0142a zakaz ich publikacji. Zakaz zosta\u0142 na\u0142o\u017cony przez S\u0105d Najwy\u017cszy, kt\u00f3ry uwzgl\u0119dni\u0142 wniosek Chakwery o wstrzymanie si\u0119 z og\u0142aszaniem wynik\u00f3w do czasu \"rzetelnego przeliczenia kart wyborczych\" w 10 dystryktach. || O tym, \u017ce wybory zosta\u0142y sfa\u0142szowane, jest te\u017c przekonany Saulos Chilima, kt\u00f3ry zwr\u00f3ci\u0142 si\u0119 do s\u0105du o uniewa\u017cnienie wybor\u00f3w. || 79-letni Peter Mutharika to profesor prawa, brat zmar\u0142ego prezydenta Bingu wa Muthariki. Do Malawi wr\u00f3ci\u0142 na pocz\u0105tku lat 90. po 30 latach sp\u0119dzonych na emigracji w USA. W latach 2009-2011 kierowa\u0142 resortem sprawiedliwo\u015bci i edukacji, a w 2012 zosta\u0142 szefem dyplomacji. Dwa lata p\u00f3\u017aniej po raz pierwszy wygra\u0142 wybory prezydenckie.", "autor": "mjz\\mtom", "source": "PAP"},
{"id": "950920", "url": "https://www.tvn24.pl/wiadomosci-ze-swiata,2/wenezuela-opozycja-juana-guaido-bedzie-rozmawiac-z-rzadem-maudro,950920.html", "date": "2019-07-08", "time": "06:15:00", "title": "Kryzys w Wenezueli", "lead": "Biuro prasowe lidera wenezuelskiej opozycji Juana Guaido poinformowa\u0142o, \u017ce przedstawiciele opozycji spotkaj\u0105 si\u0119 w Barbadosie z przedstawicielami w\u0142adz Wenezueli. Spotkanie odb\u0119dzie si\u0119 mimo zastrze\u017ce\u0144 co do legalno\u015bci w\u0142adzy prezydenta Nicolasa Maduro.", "text": "Biuro prasowe lidera wenezuelskiej opozycji Juana Guaido poinformowa\u0142o, \u017ce przedstawiciele opozycji spotkaj\u0105 si\u0119 w Barbadosie z przedstawicielami w\u0142adz Wenezueli. Spotkanie odb\u0119dzie si\u0119 mimo zastrze\u017ce\u0144 co do legalno\u015bci w\u0142adzy prezydenta Nicolasa Maduro. || W wydanym w niedziel\u0119 przez opozycj\u0119 o\u015bwiadczeniu wskazano, \u017ce \"nar\u00f3d wenezuelski, nasi sojusznicy i systemy demokratyczne na ca\u0142ym \u015bwiecie s\u0105 zgodne co do konieczno\u015bci przeprowadzenia rzeczywi\u015bcie wolnych i przejrzystych wybor\u00f3w, co pozwoli na wyj\u015bcie z kryzysu i rozpocz\u0119cie konstruktywnych dzia\u0142a\u0144 na rzecz przysz\u0142o\u015bci kraju\". || \"B\u0119dziemy uczestniczy\u0107 w spotkaniu z przedstawicielami uzurpatorskiego re\u017cimu, korzystaj\u0105c z go\u015bcinno\u015bci w\u0142adz Barbadosu, aby zainicjowa\u0107 dialog, kt\u00f3ry pozwoli oswobodzi\u0107 kraj od dyktatury\" - zaznaczono w komunikacie, kt\u00f3rego tre\u015b\u0107 zosta\u0142a opublikowana na Twitterze. || Nie wskazano w nim, kiedy mia\u0142oby doj\u015b\u0107 do kolejnej rundy rozm\u00f3w zorganizowanych w ramach formatu zaproponowanego przez Norwegi\u0119, kt\u00f3rej rz\u0105d wyrazi\u0142 w maju ch\u0119\u0107 mediacji w relacjach mi\u0119dzy re\u017cymem Maduro i opozycj\u0105. || Wcze\u015bniej z otoczenia Juana Guaido - uznawanego przez rz\u0105dy ponad 50 pa\u0144stw za prawowitego przyw\u00f3dc\u0119 Wenezueli - p\u0142yn\u0119\u0142y sygna\u0142y, \u017ce opozycja nie we\u017amie udzia\u0142u w rozmowach, poniewa\u017c jest dla niej jasne, i\u017c Zjednoczona Partia Socjalistyczna Wenezueli (PSUV) chce rozm\u00f3w \"wy\u0142\u0105cznie po to, by zyska\u0107 na czasie\", a nie, by wsp\u00f3lnie poszukiwa\u0107 rozwi\u0105za\u0144. || W\u0142adze Wenezueli nie odnios\u0142y si\u0119 na razie do informacji o wznowieniu rozm\u00f3w w formacie norweskim. ||  Opozycja zgodzi\u0142a si\u0119 na uczestnictwo w tych negocjacjach, gdy sta\u0142o si\u0119 jasne, \u017ce re\u017cym Maduro dzi\u0119ki poparciu resort\u00f3w si\u0142owych ma przed sob\u0105 perspektyw\u0119 dalszego sprawowania w\u0142adzy. Mimo mi\u0119dzynarodowego uznania si\u0142y opozycyjne nie kontroluj\u0105 instytucji pa\u0144stwowych, kt\u00f3re s\u0105 podporz\u0105dkowane kierownictwo jednej partii - PSUV. || Reuters podkre\u015bla w komentarzu, \u017ce wielu dzia\u0142aczy opozycji jest przeciwnych rozmowom z Maduro, poniewa\u017c dotychczasowe negocjacje nie ko\u0144czy\u0142y si\u0119 podpisaniem \u017cadnego zobowi\u0105zuj\u0105cego dokumentu. || W pi\u0105tek Nicolas Maduro o\u015bwiadczy\u0142, \u017ce Caracas jest za kontynuacj\u0105 rozm\u00f3w w formacie norweskim i \u017ce 208. rocznica proklamowania niepodleg\u0142o\u015bci Wenezueli jest dobr\u0105 okazj\u0105 do rozpocz\u0119cia dialogu. Lider opozycji Juan Guaido oceni\u0142 jednak, \u017ce \"nigdy nie b\u0119dzie dobrej okazji, by rozmawia\u0107 z tymi, kt\u00f3rzy maj\u0105 na swym koncie porwania, \u0142amanie praw cz\u0142owieka i rz\u0105dy dyktatorskie\". || Ostatecznie jednak przedstawiciele opozycji zgodzili si\u0119 uczestniczy\u0107 w rozmowach. || W Wenezueli od stycznia trwa kryzys polityczny i stan faktycznej dwuw\u0142adzy. Na fali masowych wyst\u0105pie\u0144 przeciwko prezydentowi Maduro 23 stycznia tymczasowym prezydentem kraju og\u0142osi\u0142 si\u0119 Juan Guaido, przewodnicz\u0105cy parlamentu i przyw\u00f3dca opozycji, kt\u00f3ry uzna\u0142 prezydentur\u0119 Maduro za nielegaln\u0105. || W kraju panuje najpowa\u017cniejszy w jego historii kryzys gospodarczy, wenezuelska waluta boliwar nie ma praktycznie \u017cadnej warto\u015bci, w sklepach brakuje niemal wszystkich produkt\u00f3w, cz\u0119sto dochodzi do przerw w dostawach pr\u0105du. Hiperinflacja szacowana jest przez MFW na 10 mln proc. Wed\u0142ug ONZ 7 mln os\u00f3b, czyli jedna czwarta ludno\u015bci tego kraju, potrzebuje pomocy humanitarnej. || Norwegia ma d\u0142ug\u0105 tradycj\u0119, je\u015bli chodzi o odgrywanie roli mediatora w sporach mi\u0119dzynarodowych, co potwierdzaj\u0105 negocjacje w sprawie porozumie\u0144 izraelsko-palesty\u0144skich z Oslo i zako\u0144czone w 2016 roku przywr\u00f3ceniem pokoju wewn\u0119trznego w Kolumbii rozmowy mi\u0119dzy kolumbijskim rz\u0105dem a lewicow\u0105 partyzantk\u0105, Rewolucyjnymi Si\u0142ami Zbrojnymi Kolumbii", "autor": "mjz\\mtom", "source": "PAP"},
{"id": "950956", "url": "https://www.tvn24.pl/kultura-styl,8/cameron-boyce-nie-zyje-gwiazdy-zegnaja-mlodego-aktora,950956.html", "date": "2019-07-08", "time": "09:34:24", "title": "\"Zbyt m\u0142ody, zbyt s\u0142odki, zbyt zabawny\". Gwiazdy \u017cegnaj\u0105 m\u0142odego aktora", "lead": "Rodzina, fani i koledzy z planu \u017cegnaj\u0105 w mediach spo\u0142eczno\u015bciowych Camerona Boyce'a. Ameryka\u0144ski aktor znany m. in. z produkcji Disneya i komedii \"Du\u017ce dzieci\" zmar\u0142 w nocy z soboty na niedziel\u0119 w wyniku choroby. Mia\u0142 20 lat.", "text": "Rodzina, fani i koledzy z planu \u017cegnaj\u0105 w mediach spo\u0142eczno\u015bciowych Camerona Boyce'a. Ameryka\u0144ski aktor znany m. in. z produkcji Disneya i komedii \"Du\u017ce dzieci\" zmar\u0142 w nocy z soboty na niedziel\u0119 w wyniku choroby. Mia\u0142 20 lat. || 20-letniego Camerona Boyce'a wspominaj\u0105 w social mediach ameryka\u0144skie gwiazdy, m. in. Adam Sandler i Salma Hayek, kt\u00f3rzy poznali go na planie komedii \"Du\u017ce dzieci\". || \"Zbyt m\u0142ody, zbyt s\u0142odki, zbyt zabawny. Najmilszy, najbardziej utalentowany i naj\u017cyczliwszy dzieciak, jakiego zna\u0142em. Uwielbia\u0142em go. Bardzo dba\u0142 o swoj\u0105 rodzin\u0119 i wszystkich wko\u0142o. Dzi\u0119kuj\u0119 Ci, Cameron za wszystko, co nam da\u0142e\u015b od siebie. Tak wiele jeszcze mog\u0142o by\u0107 przed Tob\u0105. Nasze serca s\u0105 z\u0142amane. My\u015blami jestem z Twoj\u0105 rodzin\u0105, kt\u00f3rej sk\u0142adam kondolencje\" - napisa\u0142 na Twitterze Adam Sandler. || \"Mia\u0142am zaszczyt gra\u0107 matk\u0119 Camerona w \"Du\u017cych dzieciach\". (..) By\u0142 uduchowiony, utalentowany, hojny i zabawny. \u015awieci\u0142 jasnym \u015bwita\u0142em. Jego rado\u015b\u0107 b\u0119dzie \u017cy\u0107 w naszych sercach, a on b\u0119dzie ta\u0144czy\u0142 i \u015bwieci\u0142 na tamtym \u015bwiecie\" - pisze Salma Hayek. || - Straci\u0142am najlepszego przyjaciela. Nigdy nie poznam ju\u017c kogo\u015b takiego jak on - stwierdza z kolei w emocjonalnym nagraniu ameryka\u0144ska aktorka  || Aktora po\u017cegna\u0142 te\u017c jego wujek London Boyce. || \"Moje serce jest z\u0142amane, w\u0142a\u015bnie odszed\u0142 m\u00f3j ukochany bratanek. Jego \u017cycie by\u0142o kr\u00f3tkie, ale wspania\u0142e i ekscytuj\u0105ce. Czu\u0142 si\u0119 spe\u0142niony. B\u0119dziemy za tob\u0105 t\u0119skni\u0107 i nigdy Ci\u0119 nie zapomnimy\" - czytamy na Instagramie. || \"Ciesz\u0119 si\u0119, \u017ce mog\u0142am z Tob\u0105 sp\u0119dzi\u0107 tak du\u017co czasu na planie, nikt nie potrafi\u0142 tak przytula\u0107 jak Ty. (...) Dzi\u0119kuj\u0119, \u017ce by\u0142e\u015b dla mnie jak brat, kt\u00f3rego nigdy nie mia\u0142am\" - napisa\u0142a z kolei aktorka Skai Jackson, kt\u00f3ra gra\u0142a z Cameronem w m\u0142odzie\u017cowym serialu \"Jessie\". || 20-latka \u017cegnaj\u0105 te\u017c jego fani. \"Dorasta\u0142am razem z nim\", \"by\u0142 moj\u0105 dzieci\u0119c\u0105 mi\u0142o\u015bci\u0105\", uwielbia\u0142am go jako aktora i jako osob\u0119\" - czytamy na Twitterze. || . Jak poinformowa\u0142a rodzina, by\u0142 to rezultat jego stanu zdrowia, w zwi\u0105zku z kt\u00f3rym 20-latek by\u0142 poddawany leczeniu. || Boyce urodzi\u0142 si\u0119 i wychowa\u0142 w Los Angeles. Na wielkim ekranie zadebiutowa\u0142 jako dziewi\u0119ciolatek w horrorze \"Lustra\" Alexandre'a Aja. || Najwi\u0119ksz\u0105 rozpoznawalno\u015b\u0107 przynios\u0142y mu jednak role w produkcjach Disney Channel - filmie \"Nast\u0119pcy\" oraz serialu m\u0142odzie\u017cowym \"Jessie\". Zagra\u0142 tak\u017ce u boku Shii LaBeoufa w filmie \"Eagle Eye\" oraz Adama Sandlera w komedii \"Du\u017ce dzieci\".", "autor": "mbl//mro", "source": "CNN, tvn24.pl, Twitter, Instagram,"},
{"id": "950263", "url": "https://www.tvn24.pl/ciekawostki-michalki,5/wybierz-najciekawsze-wideo-tygodnia-w-tvn24-pl,950263.html", "date": "2019-07-08", "time": "09:21:56", "title": "Historia psa adoptowanego przez policjant\u00f3w zwyci\u0119\u017cy\u0142a. Najciekawsze wideo tygodnia w tvn24.pl", "lead": "Pies i policjanci z komisariatu w Aleksandrowie \u0141\u00f3dzkim najlepszym wideo tygodnia w tvn24.pl - zdobyli 56 procent waszych g\u0142os\u00f3w. Drugie miejsce i 10 procent g\u0142os\u00f3w zebra\u0142 saksofonista i jego nietypowa widownia. P\u00f3\u0142torametrowe zaspy gradu z Meksyku zaj\u0119\u0142y trzecie miejsce i 9 procent g\u0142os\u00f3w.", "text": "Pies i policjanci z komisariatu w Aleksandrowie \u0141\u00f3dzkim najlepszym wideo tygodnia w tvn24.pl - zdobyli 56 procent waszych g\u0142os\u00f3w. Drugie miejsce i 10 procent g\u0142os\u00f3w zebra\u0142 saksofonista i jego nietypowa widownia. P\u00f3\u0142torametrowe zaspy gradu z Meksyku zaj\u0119\u0142y trzecie miejsce i 9 procent g\u0142os\u00f3w. || Do komisariatu policji w Aleksandrowie \u0141\u00f3dzkim trafi\u0142 dwuletni pies. Czworono\u017cnego \"funkcjonariusza\" wybra\u0142 ze schroniska sam komendant. Nowym cz\u0142onkiem za\u0142ogi opiekowa\u0107 si\u0119 b\u0119d\u0105 policjanci, a magistrat zadba o to, \u017ceby pies mia\u0142 zapewniona opiek\u0119 weterynaryjna oraz zawsze pe\u0142n\u0105 misk\u0119. || Ka\u017cdy muzyk, niezale\u017cnie od instrumentu, potrzebuje do artystycznego  spe\u0142nienia oddanych s\u0142uchaczy. Nie jest jednak powiedziane, \u017ce musz\u0105 to  by\u0107 ludzie. Tak\u0105 tez\u0119 udowadnia saksofonista z Oregonu, kt\u00f3ry wiernych  fan\u00f3w znalaz\u0142 w\u015br\u00f3d kr\u00f3w. || Pot\u0119\u017cnej burzy, kt\u00f3ra przesz\u0142a nad miastem Guadalajara w Meksyku  towarzyszy\u0142y obfite opady gradu. Miejscami spad\u0142o go prawie p\u00f3\u0142tora  metra gradu. Na ulicach zrobi\u0142o si\u0119 bia\u0142o, kilkana\u015bcie samochod\u00f3w  ugrz\u0119z\u0142o w gradowych zaspach.", "autor": "ow//rzw", "source": "tvn24"},
{"id": "950937", "url": "https://www.tvn24.pl/wiadomosci-z-kraju,3/bodnar-o-sprawie-prokuratura-krasonia-nie-jestem-w-stanie-zrozumiec-decyzji,950937.html", "date": "2019-07-08", "time": "08:17:00", "title": "\"Nie jestem w stanie zrozumie\u0107 tej decyzji\". Bodnar o sprawie prokuratora Krasonia", "lead": "Prokuratura sta\u0142a si\u0119 struktur\u0105 upolitycznion\u0105 z r\u00f3\u017cnymi mechanizmami degradowania i dyscyplinowania wewn\u0119trznego prokurator\u00f3w, kt\u00f3re nie odpowiadaj\u0105 standardom normalnego funkcjonowania pa\u0144stwa. Teraz ogl\u0105damy tego konsekwencje - powiedzia\u0142 w \"Rozmowie Piaseckiego\" w TVN24 Rzecznik Praw Obywatelskich Adam Bodnar. Odni\u00f3s\u0142 si\u0119 w ten spos\u00f3b do oddelegowania prokuratora Mariusza Krasonia do prokuratury we Wroc\u0142awiu.", "text": "Prokuratura sta\u0142a si\u0119 struktur\u0105 upolitycznion\u0105 z r\u00f3\u017cnymi mechanizmami degradowania i dyscyplinowania wewn\u0119trznego prokurator\u00f3w, kt\u00f3re nie odpowiadaj\u0105 standardom normalnego funkcjonowania pa\u0144stwa. Teraz ogl\u0105damy tego konsekwencje - powiedzia\u0142 w \"Rozmowie Piaseckiego\" w TVN24 Rzecznik Praw Obywatelskich Adam Bodnar. Odni\u00f3s\u0142 si\u0119 w ten spos\u00f3b do oddelegowania prokuratora Mariusza Krasonia do prokuratury we Wroc\u0142awiu. || Stowarzyszenie Prokurator\u00f3w \"Lex Super Omnia\" w li\u015bcie otwartym do prokuratora krajowego Bogdana \u015awi\u0119czkowskiego wezwa\u0142o do natychmiastowego wstrzymania decyzji o oddelegowaniu prokuratora Mariusza Krasonia do prokuratury we Wroc\u0142awiu.                     || Prokurator Mariusz Kraso\u0144 pracowa\u0142 w Prokuraturze Regionalnej w Krakowie. Jak wskazano w li\u015bcie otwartym, najpierw zosta\u0142 przeniesiony do innego wydzia\u0142u, a nast\u0119pnie nagle delegowany do wroc\u0142awskiej prokuratury rejonowej. Kraso\u0144 prac\u0119 ma tam rozpocz\u0105\u0107 w poniedzia\u0142ek, a na przeprowadzk\u0119 mia\u0142 tylko weekend. || Do tej sprawy odni\u00f3s\u0142 si\u0119 w \"Rozmowie Piaseckiego\" w TVN24 Rzecznik Praw Obywatelskich Adam Bodnar. || Jak oceni\u0142, procedury daj\u0105 mo\u017cliwo\u015b\u0107 przeniesienia prokuratura z dnia na dzie\u0144. - Tylko \u017ce zawsze w takich sytuacjach trzeba przynajmniej da\u0107 ludziom czas na dostosowanie swojego \u017cycia prywatnego. Akurat prokurator Kraso\u0144 opiekuje si\u0119 dw\u00f3jk\u0105 starszych rodzic\u00f3w - m\u00f3wi\u0142. || Pytany, co w sytuacji, gdyby prokurator powiedzia\u0142 \"nie\", odpar\u0142: - Wtedy ma dyscyplinarne post\u0119powanie, niedostosowanie si\u0119 do polecenia s\u0142u\u017cbowego i wylatuje ze s\u0142u\u017cby. Co wi\u0119cej, z wilczym biletem, bo nikt go nie wpisze na list\u0119 adwokat\u00f3w. Bo gdyby on si\u0119 chcia\u0142 wpisa\u0107 na list\u0119 adwokat\u00f3w, to minister sprawiedliwo\u015bci mo\u017ce zg\u0142osi\u0107 sprzeciw. || Bodnar przywo\u0142a\u0142 te\u017c o\u015bwiadczenie adwokata Macieja Burdy w tej sprawie. - W mediach pojawi\u0142o si\u0119 przepi\u0119kne o\u015bwiadczenie adwokata Burdy, bardzo znanego adwokata krakowskiego, kt\u00f3ry m\u00f3wi: my wielokrotnie z prokuratorem Krasoniem walczyli\u015bmy na sali s\u0105dowej, wielokrotnie si\u0119 spierali\u015bmy, przegrywali\u015bmy spraw\u0119, ale to jest fachowiec. I nie mo\u017ce by\u0107 tak, \u017ce on jest szykanowany za jakie\u015b dzia\u0142ania czy upominanie si\u0119 o niezale\u017cno\u015b\u0107 prokuratury. || \"Wielokrotnie mieli\u015bmy okazj\u0119 spotka\u0107 si\u0119 z Panem Prokuratorem Mariuszem Krasoniem na sali rozpraw. Wielokrotnie prowadzili\u015bmy z nim spory proceduralne i materialnoprawne. Polemiki procesowe, rozbie\u017cne stanowiska czy gor\u0105ca wymiana argument\u00f3w, a w ko\u0144cu pora\u017cki - nigdy nie wywo\u0142a\u0142y w nas \u017c\u0105dzy zemsty. Na tym w\u0142a\u015bnie polega praca prawnika - na konfrontacji, w kt\u00f3rej dochodzimy do prawdy\" - napisa\u0142 adwokat Burda w swoim o\u015bwiadczeniu do prokuratura Bogdana \u015awi\u0119czkowskiego. || \"Decyzja o delegowaniu do odleg\u0142ej jednostki prokuratury, ni\u017cszego szczebla, stanowi krok w kierunku zarz\u0105dzania przez zastraszenie, wymusza uleg\u0142o\u015b\u0107, t\u0119pi niezale\u017cno\u015b\u0107 my\u015blenia i wolno\u015b\u0107 pogl\u0105d\u00f3w\" - doda\u0142. || Bodnar o\u015bwiadczy\u0142, \u017ce \"nie jest w stanie zrozumie\u0107 tej decyzji\". Jak m\u00f3wi\u0142, \"w 2016 roku zosta\u0142 wydany raport Komisji Weneckiej na temat prokuratury, kt\u00f3ry wskaza\u0142, \u017ce ca\u0142a struktura i r\u00f3\u017cnego rodzaju uprawnienia prokuratora generalnego s\u0105 sprzeczne ze standardami praworz\u0105dno\u015bci\". - Kompletnie nikt si\u0119 tym raportem nie przej\u0105\u0142 - stwierdzi\u0142. || - \u017byjemy w sytuacji, kiedy prokuratura sta\u0142a si\u0119 struktur\u0105 upolitycznion\u0105 z r\u00f3\u017cnymi mechanizmami degradowania i dyscyplinowania wewn\u0119trznego prokurator\u00f3w, kt\u00f3re nie odpowiadaj\u0105 standardom normalnego funkcjonowania pa\u0144stwa i teraz ogl\u0105damy tego konsekwencje - oceni\u0142 Bodnar. || W pi\u015bmie skierowanym do prokuratora krajowego Stowarzyszenie Prokurator\u00f3w \"Lex Super Omnia\" podkre\u015bla, \u017ce nie pozwoli na przemilczenie tej sprawy. || \"Wzywamy Pana do natychmiastowego anulowania podj\u0119tej decyzji, kt\u00f3ra mo\u017ce wywo\u0142a\u0107 negatywne skutki nie tylko dla Mariusza Krasonia, ale r\u00f3wnie\u017c jego najbli\u017cszych. Delegowanie naszego kolegi stanowi bowiem kolejny przyk\u0142ad decyzji o charakterze mobbingu i substytutu kary dyscyplinarnej za niezale\u017cn\u0105 postaw\u0119. Ponownie dotyczy prokuratora znajduj\u0105cego si\u0119 w trudnej sytuacji \u017cyciowej, o nieposzlakowanej opinii, stanowi\u0105cego wz\u00f3r dla innych\" - napisali autorzy listu do prokuratora krajowego. || Zdaniem stowarzyszenia pocz\u0105wszy od marca 2016 roku Bogdan \u015awi\u0119czkowski, wsp\u00f3lnie z prokuratorem generalnym Zbigniewem Ziobr\u0105, \"ustala nowe standardy w relacjach s\u0142u\u017cbowych w prokuraturze\".         || \"D\u0142ugotrwa\u0142e delegacje prokurator\u00f3w, nieuwzgl\u0119dniaj\u0105ce ich sytuacji osobistej i rzeczywistych potrzeb kadrowych s\u0105 wykorzystywane jako metoda pozaprawnych szykan i zastraszania innych prokurator\u00f3w. W t\u0119 metod\u0119 wpisuje si\u0119 decyzja podj\u0119ta przez Pana wobec Mariusza Krasonia, kt\u00f3ry w maju tego roku, wsp\u00f3lnie z cz\u0142onkami zgromadzenia prokurator\u00f3w regionu krakowskiego, g\u0142osowa\u0142 za przyj\u0119ciem uchwa\u0142y pi\u0119tnuj\u0105cej naruszanie niezale\u017cno\u015bci prokurator\u00f3w\" - napisano w pi\u015bmie skierowanym do \u015awi\u0119czkowskiego. || \"Pisz\u0105c te trudne, lecz konieczne s\u0142owa przypominamy, \u017ce \u015blubowali\u015bmy s\u0142u\u017cy\u0107 wiernie Rzeczypospolitej Polskiej i strzec prawa. Nigdy nie przyrzekali\u015bmy bezwzgl\u0119dnego pos\u0142usze\u0144stwa kolejnym prze\u0142o\u017conym. Domagamy si\u0119 umo\u017cliwienia nam i innym prokuratorom wype\u0142nienia naszej misji zgodnie z prawem. Zapewniamy Pana, \u017ce b\u0119dziemy wierni z\u0142o\u017conemu \u015blubowaniu. Nie wyrzekniemy si\u0119 naszych idea\u0142\u00f3w. Nie przestraszymy si\u0119 szykan\" - napisali autorzy listu otwartego, zapewniaj\u0105c, \u017ce b\u0119d\u0105 \"wspiera\u0107 Mariusza Krasonia i wszystkich niezale\u017cnych prokurator\u00f3w\". || Adam Bodnar odni\u00f3s\u0142 si\u0119 tak\u017ce do s\u0142\u00f3w marsza\u0142ka Senatu Stanis\u0142awa Karczewskiego, kt\u00f3ry oceni\u0142, \u017ce \"rzecznik powinien dla \u015bwi\u0119tego spokoju poda\u0107 si\u0119 wreszcie do dymisji\". || Karczewski skomentowa\u0142 w ten spos\u00f3b  || Wed\u0142ug biura Rzecznika, u\u017cyte przez policj\u0119 w trakcie zatrzymania \u015brodki  \"wydawa\u0142y si\u0119 (...) nieproporcjonalne\". W komunikacie uznano, \u017ce mia\u0142y  \"charakter pokazowy, stanowi\u0105cy przyk\u0142ad manifestacji si\u0142y pa\u0144stwa wobec  jednostki, do kt\u00f3rego nie powinno doj\u015b\u0107 w demokratycznym pa\u0144stwie  prawa\". || - Nie podam si\u0119 do dymisji. Do ko\u0144ca kadencji zosta\u0142 mi dok\u0142adnie rok, dwa miesi\u0105ce i jeden dzie\u0144 - odpowiedzia\u0142 Bodnar. || Przyzna\u0142, \u017ce nie bra\u0142 tego wariantu pod uwag\u0119. - Padaj\u0105 s\u0142owa \"dla \u015bwi\u0119tego spokoju\". Co to oznacza? Czy dla \u015bwi\u0119tego spokoju obywateli, czy dla mojego \u015bwi\u0119tego spokoju? W sytuacji, kiedy zosta\u0142y wykorzystane informacje z mojego \u017cycia prywatnego do zaatakowania mnie, mog\u0142em si\u0119 oczywi\u015bcie zastanawia\u0107, co ten \u015bwi\u0119ty spok\u00f3j ma oznacza\u0107 - m\u00f3wi\u0142 RPO. || Zaznaczy\u0142 jednak, \u017ce interwencja w sprawie zatrzymania Jakuba A. \"by\u0142a oparta na bardzo konkretnej ocenie zastosowania \u015brodk\u00f3w przymusu bezpo\u015bredniego oraz upublicznienia wizerunku osoby podejrzanej\". || - Ka\u017cde tego typu o\u015bwiadczenie w Biurze przygotowywane jest przez fachowc\u00f3w, osoby, kt\u00f3re pracuj\u0105 w tym Krajowym Mechanizmie Prewencji Tortur, co wi\u0119cej osoby, kt\u00f3re prowadz\u0105 regularne szkolenia dla policjant\u00f3w - m\u00f3wi\u0142. || - Oczywi\u015bcie z jednej strony mamy przepisy ustawy o policji, kt\u00f3re m\u00f3wi\u0105, jakich \u015brodk\u00f3w przymusu w jakich sytuacjach mo\u017cna u\u017cy\u0107, ale te\u017c s\u0105 przepisy, kt\u00f3re m\u00f3wi\u0105 o tym, \u017ce trzeba dostosowywa\u0107 skal\u0119 zaanga\u017cowania r\u00f3\u017cnych \u015brodk\u00f3w przymusu do skali zagro\u017cenia - wyja\u015bnia\u0142. || Jego zdaniem, powinna zosta\u0107 tak\u017ce uwzgl\u0119dniona liczba funkcjonariuszy. - Je\u017celi tam, na miejscu, by\u0142o 10 funkcjonariuszy naprawd\u0119 nie by\u0142o konieczno\u015bci stosowania kajdank\u00f3w zespolonych, a do tego jeszcze upubliczniania wizerunku - stwierdzi\u0142. || - Ustawa stanowi tak\u017ce, \u017ce \u015brodki powinny charakteryzowa\u0107 si\u0119 tym, \u017ceby by\u0142y niezb\u0119dne, \u017ceby szanowa\u0142y kwestie zwi\u0105zane z ochron\u0105 praw cz\u0142owieka, \u017ceby by\u0142y proporcjonalne i z tego punktu widzenia uwa\u017cam, \u017ce nie by\u0142y proporcjonalne - oceni\u0142 RPO. Jak podsumowa\u0142, dzisiaj rozegra\u0142by to tak samo. || Dzia\u0142 prasowy Prokuratury Krajowej w komunikacie przes\u0142anym   TVN24 napisa\u0142 \u017ce \"w Prokuraturze Rejonowej Wroc\u0142aw-Krzyki Zach\u00f3d we   Wroc\u0142awiu, wyst\u0119puje znaczny niedob\u00f3r kadr- na 22 etaty orzecznicze,   pracuje jedynie 15 prokurator\u00f3w'. \"Prokuratura ta obejmuje swoim   dzia\u0142aniem du\u017cy teren, w tym znaczn\u0105 cz\u0119\u015b\u0107 Wroc\u0142awia oraz jego   po\u0142udniowe okolice, i prowadzi wiele powa\u017cnych, skomplikowanych \u015bledztw   dotycz\u0105cych np. zorganizowanych grup przest\u0119pczych czy \u00a0spraw   gospodarczych. || Prokuratora Krajowa poinformowa\u0142a tak\u017ce, \u017ce \"delegacja prokuratora   Mariusza Krasonia jest uzasadniona potrzeb\u0105 zapewnienia efektywno\u015bci   pracy prokuratury i ma na celu optymalizacj\u0119 dynamiki \u015bledztw   prowadzonych przez jednostk\u0119 wroc\u0142awsk\u0105\".", "autor": "kb//mtom", "source": "tvn24"},
{"id": "950963", "url": "https://www.tvn24.pl/katowice,51/jastrzebie-zdroj-rozpylila-gaz-pieprzowy-na-placu-zabaw,950963.html", "date": "2019-07-08", "time": "10:53:02", "title": "Rozpyli\u0142a gaz pieprzowy na placu zabaw, bo dzieci jej dokucza\u0142y", "lead": "Siedmioro dzieci trafi\u0142o do szpitala po tym, gdy 68-letnia kobieta rozpyli\u0142a na placu zabaw gaz pieprzowy. Kobieta przyzna\u0142a si\u0119 i wyja\u015bni\u0142a, \u017ce dzieci by\u0142y wobec niej z\u0142o\u015bliwe i jej dokucza\u0142y. Rodzice dzieci tego nie potwierdzaj\u0105.", "text": "Siedmioro dzieci trafi\u0142o do szpitala po tym, gdy 68-letnia kobieta rozpyli\u0142a na placu zabaw gaz pieprzowy. Kobieta przyzna\u0142a si\u0119 i wyja\u015bni\u0142a, \u017ce dzieci by\u0142y wobec niej z\u0142o\u015bliwe i jej dokucza\u0142y. Rodzice dzieci tego nie potwierdzaj\u0105. || Do zdarzenia dosz\u0142o w \u015brod\u0119 po godzinie 18.30 na placu zabaw przy ulicy Malchera w Jastrz\u0119biu Zdroju.         || Policja dosta\u0142a wezwanie, \u017ce mieszkaj\u0105ca na s\u0105siednim osiedlu kobieta rozpyli\u0142a gaz pieprzowy na placu zabaw w stron\u0119 dzieci. Gdy policjanci przybyli na miejsce, na placu zabaw nie zastali ju\u017c nikogo. || - Ustalili, \u017ce poszkodowanych zosta\u0142o o\u015bmioro dzieci. Wszystkie mia\u0142y zaczerwienione oczy, piek\u0142y ich. Siedmioro z nich trafi\u0142o do szpitala, z czego czworo zosta\u0142o na obserwacji i wr\u00f3ci\u0142y do domu nast\u0119pnego dnia - m\u00f3wi Halina Semik, rzeczniczka policji w Jastrz\u0119biu-Zdroju. || Jedno z dzieci ma 13 lat, pozosta\u0142e po 11. Ich rodzice wskazali policji, gdzie - ich zdaniem - mieszka sprawczyni. Policjanci zastali w mieszkaniu 68-latk\u0119 dopiero oko\u0142o 20.45. || - Przyzna\u0142a si\u0119 do rozpylenia gazu, wyda\u0142a ten gaz i wyja\u015bni\u0142a, \u017ce zrobi\u0142a to dlatego, bo dzieci by\u0142y wobec niej z\u0142o\u015bliwe i dokucza\u0142y jej - relacjonuje Semik. - Rodzice pytali o to swoje dzieci i one zaprzeczy\u0142y. Jedno z dzieci m\u00f3wi\u0142o, \u017ce nigdy wcze\u015bniej nie widzia\u0142o tej pani. || Przes\u0142uchana przez policj\u0119 68-latka powiedzia\u0142a, \u017ce bardzo \u017ca\u0142uje tego, co zrobi\u0142a. Po uzyskaniu opinii bieg\u0142ego do spraw medycznych, kobiecie postawiono zarzut nara\u017cenia nieletnich na bezpo\u015brednie niebezpiecze\u0144stwo utraty \u017cycia albo ci\u0119\u017ckiego uszczerbku na zdrowiu. Grozi za to kara do trzech lat wi\u0119zienia.", "autor": "mag/ ks", "source": "TVN 24 Katowice"},
{"id": "950969", "url": "https://www.tvn24.pl/wiadomosci-z-kraju,3/jaroslaw-kaczynski-o-wielkiej-ofensywie-zla-komentarze-politykow,950969.html", "date": "2019-07-08", "time": "10:57:00", "title": "Kaczy\u0144ski o \"wielkiej ofensywie z\u0142a\". \"Powinien wzi\u0105\u0107 lustro i g\u0142\u0119boko zajrze\u0107 w swoje oczy\"", "lead": "W sobot\u0119 prezes Prawa i Sprawiedliwo\u015bci Jaros\u0142aw Kaczy\u0144ski m\u00f3wi\u0142 o potrzebie odrzucenia \"wielkiej ofensywy z\u0142a\". - Je\u017celi szukamy dzisiaj gdzie\u015b z\u0142a, to pan prezes Kaczy\u0144ski powinien wzi\u0105\u0107 lustro i g\u0142\u0119boko zajrze\u0107 w swoje oczy - stwierdzi\u0142 w odniesieniu do tych s\u0142\u00f3w pose\u0142 Platformy Obywatelskiej Cezary Tomczyk. - Pan prezes Kaczy\u0144ski od dawna opowiada stare bajki i od dawna pr\u00f3buje straszy\u0107 wszystkich - doda\u0142 Jakub Stefaniak z PSL.", "text": "W sobot\u0119 prezes Prawa i Sprawiedliwo\u015bci Jaros\u0142aw Kaczy\u0144ski m\u00f3wi\u0142 o potrzebie odrzucenia \"wielkiej ofensywy z\u0142a\". - Je\u017celi szukamy dzisiaj gdzie\u015b z\u0142a, to pan prezes Kaczy\u0144ski powinien wzi\u0105\u0107 lustro i g\u0142\u0119boko zajrze\u0107 w swoje oczy - stwierdzi\u0142 w odniesieniu do tych s\u0142\u00f3w pose\u0142 Platformy Obywatelskiej Cezary Tomczyk. - Pan prezes Kaczy\u0144ski od dawna opowiada stare bajki i od dawna pr\u00f3buje straszy\u0107 wszystkich - doda\u0142 Jakub Stefaniak z PSL. || Od 5 do 7 lipca w Katowicach odbywa\u0142a si\u0119 konwencja Prawa i  Sprawiedliwo\u015bci oraz Zjednoczonej Prawicy pod has\u0142em \"My\u015bl\u0105c: Polska\".  Prezes partii Jaros\u0142aw Kaczy\u0144ski w sobot\u0119 m\u00f3wi\u0142, \u017ce \"Polska musi pozosta\u0107 wysp\u0105  wolno\u015bci\". Przekonywa\u0142, \u017ce \"alternatyw\u0105\u00a0jest czas przesz\u0142y, w kt\u00f3rym nic nie mo\u017cna  by\u0142o zrobi\u0107, wszystko by\u0142o niemo\u017cliwe\".  || . || Te s\u0142owa prezesa PiS komentowali w poniedzia\u0142ek politycy pozycji. || Cezary Tomczyk z PO stwierdzi\u0142, \u017ce \"to nikt inny jak prezes PiS-u od trzech lat straszy Platform\u0105 Obywatelsk\u0105, straszy uchod\u017acami, straszy LGBT, straszy ka\u017cd\u0105 inno\u015bci\u0105, r\u00f3\u017cno\u015bci\u0105\" . - Je\u017celi szukamy dzisiaj gdzie\u015b z\u0142a, to pan prezes Kaczy\u0144ski powinien wzi\u0105\u0107 lustro i g\u0142\u0119boko zajrze\u0107 w swoje oczy - oceni\u0142. || Jakub Stefaniak z PSL stwierdzi\u0142 za\u015b, \u017ce prezes PiS \"opowiada stare bajki i od dawna pr\u00f3buje straszy\u0107 wszystkich\". - Gdyby by\u0142 przedszkolank\u0105, to pewnie dzieci, kt\u00f3re by do niego przychodzi\u0142y na zaj\u0119cia, bardzo by si\u0119 go ba\u0142y, bo te\u017c opowiada\u0142by im jakie\u015b bajki i straszy\u0142 niesamowicie - doda\u0142. || Jak stwierdzi\u0142 dalej rzecznik PSL, \"Polacy ju\u017c chyba przyzwyczaili si\u0119 do takiej retoryki i ma\u0142o kto podchodzi do tego, nie u\u015bmiechaj\u0105c si\u0119\".", "autor": "mjz\\mtom", "source": "tvn24"},
{"id": "950957", "url": "https://www.tvn24.pl/wiadomosci-ze-swiata,2/indie-wypadek-autobusu-kilkadziesiat-ofiar-smiertelnych,950957.html", "date": "2019-07-08", "time": "10:18:00", "title": "Autobus spad\u0142 w przepa\u015b\u0107. Kilkadziesi\u0105t ofiar", "lead": "Co najmniej 29 os\u00f3b zgin\u0119\u0142o, a 18 zosta\u0142o rannych w wypadku autobusu na p\u00f3\u0142nocy Indii - poinformowa\u0142a indyjska policja. Pojazd run\u0105\u0142 do rzeki Jamuna z wiaduktu na drodze ekspresowej w dystrykcie Agra - poda\u0142 portal gazety \"Times of India\".", "text": "Co najmniej 29 os\u00f3b zgin\u0119\u0142o, a 18 zosta\u0142o rannych w wypadku autobusu na p\u00f3\u0142nocy Indii - poinformowa\u0142a indyjska policja. Pojazd run\u0105\u0142 do rzeki Jamuna z wiaduktu na drodze ekspresowej w dystrykcie Agra - poda\u0142 portal gazety \"Times of India\". || Jak poinformowa\u0142 przedstawiciel zarz\u0105du dr\u00f3g Yamuna Expressway, \"wygl\u0105da na to, \u017ce kierowca autobusu zasn\u0105\u0142 za kierownic\u0105, uderzy\u0142 w barier\u0119 energoch\u0142onn\u0105 i pojazd run\u0105\u0142 w 12-metrow\u0105 przepa\u015b\u0107 mi\u0119dzy dwoma wiaduktami\". Do wypadku dosz\u0142o na p\u00f3\u0142nocy Indii w poniedzia\u0142ek rano. || Na miejscu trwa akcja ratunkowa. Osoby ranne zosta\u0142y przewiezione do szpitala. W wypadku zgin\u0119\u0142o co najmniej 29 os\u00f3b, a 18 zosta\u0142o rannych.  || Jak podaje \"Times of India\" pi\u0119trowy autobus, wioz\u0105cy oko\u0142o 50 pasa\u017cer\u00f3w, jecha\u0142 z Lakhnau do sto\u0142ecznego Delhi. Z kolei wed\u0142ug policji autokar zmierza\u0142 z Delhi do Agry.", "autor": "mart\\mtom", "source": "PAP"},
{"id": "950966", "url": "https://www.tvn24.pl/pomorze,42/tczew-uderzyl-w-autobus-bmw-stanelo-w-plomieniach,950966.html", "date": "2019-07-08", "time": "11:18:00", "title": "Uderzy\u0142 w autobus, samoch\u00f3d stan\u0105\u0142 w p\u0142omieniach. \"Kierowca i pasa\u017cer uciekli\"", "lead": "Kierowca bmw jecha\u0142 za szybko. Nagle uderzy\u0142 w ty\u0142 prawid\u0142owo jad\u0105cego autobusu. Samoch\u00f3d osobowy stan\u0105\u0142 w ogniu, a kierowca i pasa\u017cer uciekli. Policja nadal ich szuka.", "text": "Kierowca bmw jecha\u0142 za szybko. Nagle uderzy\u0142 w ty\u0142 prawid\u0142owo jad\u0105cego autobusu. Samoch\u00f3d osobowy stan\u0105\u0142 w ogniu, a kierowca i pasa\u017cer uciekli. Policja nadal ich szuka. || Do wypadku dosz\u0142o w niedziel\u0119 wieczorem na Armii Krajowej w Tczewie. Policja zg\u0142oszenie dosta\u0142a przed godzin\u0105 23. || - Osoba, kt\u00f3ra kierowa\u0142a bmw nie dostosowa\u0142a pr\u0119dko\u015bci do warunk\u00f3w jazdy i uderzy\u0142a w ty\u0142 prawid\u0142owo jad\u0105cego autobusu miejskiego - m\u00f3wi asp. Anna Kinder z Komendy Powiatowej Policji w Tczewie. || Po zderzeniu bmw stan\u0119\u0142o w p\u0142omieniach. Samoch\u00f3d ca\u0142kowicie sp\u0142on\u0105\u0142. || Jak poinformowa\u0142\u00a0 || - Jak ustalono, osoba, kt\u00f3ra prowadzi\u0142a i pasa\u017cer uciekli z miejsca wypadku. Nadal prowadzimy czynno\u015bci w tej sprawie - dodaje Anna Kinder. || Policja nie udziela wi\u0119cej informacji ze wzgl\u0119du na prowadzone \u015bledztwo.", "autor": "MAK/ ks", "source": "TVN24/tcz.pl"},
{"id": "950940", "url": "https://www.tvn24.pl/wiadomosci-z-kraju,3/prokurator-mariusz-krason-oddelegowany-do-prokuratury-we-wroclawiu,950940.html", "date": "2019-07-08", "time": "09:40:00", "title": "Prokuratorzy pisz\u0105 list w sprawie Mariusza Krasonia. \"Kropla, kt\u00f3ra przela\u0142a czar\u0119 goryczy\"", "lead": "Stowarzyszenie Prokurator\u00f3w \"Lex Super Omnia\" w li\u015bcie otwartym do prokuratora krajowego Bogdana \u015awi\u0119czkowskiego wezwa\u0142o do natychmiastowego wstrzymania decyzji o oddelegowaniu prokuratora Mariusza Krasonia do prokuratury we Wroc\u0142awiu. - To jest kropla, kt\u00f3ra przela\u0142a czar\u0119 goryczy - komentowa\u0142 t\u0119 spraw\u0119 we \"Wstajesz i wiesz\" w TVN24 prezes stowarzyszenia Krzysztof Parchimowicz.", "text": "Stowarzyszenie Prokurator\u00f3w \"Lex Super Omnia\" w li\u015bcie otwartym do prokuratora krajowego Bogdana \u015awi\u0119czkowskiego wezwa\u0142o do natychmiastowego wstrzymania decyzji o oddelegowaniu prokuratora Mariusza Krasonia do prokuratury we Wroc\u0142awiu. - To jest kropla, kt\u00f3ra przela\u0142a czar\u0119 goryczy - komentowa\u0142 t\u0119 spraw\u0119 we \"Wstajesz i wiesz\" w TVN24 prezes stowarzyszenia Krzysztof Parchimowicz. || Stowarzyszenie Prokurator\u00f3w \"Lex Super Omnia\" w li\u015bcie otwartym do  prokuratora krajowego Bogdana \u015awi\u0119czkowskiego wezwa\u0142o do  natychmiastowego wstrzymania decyzji o oddelegowaniu prokuratora  Mariusza Krasonia do prokuratury we Wroc\u0142awiu. || Prokurator Mariusz Kraso\u0144 pracowa\u0142 w Prokuraturze Regionalnej w  Krakowie. Jak wskazano w li\u015bcie otwartym, najpierw zosta\u0142 przeniesiony  do innego wydzia\u0142u, a nast\u0119pnie nagle delegowany do wroc\u0142awskiej  prokuratury rejonowej. Kraso\u0144 prac\u0119 ma tam rozpocz\u0105\u0107 w poniedzia\u0142ek, a  na przeprowadzk\u0119 mia\u0142 tylko weekend. || \"Wzywamy Pana do natychmiastowego anulowania podj\u0119tej decyzji, kt\u00f3ra   mo\u017ce wywo\u0142a\u0107 negatywne skutki nie tylko dla Mariusza Krasonia, ale   r\u00f3wnie\u017c jego najbli\u017cszych. Delegowanie naszego kolegi stanowi bowiem   kolejny przyk\u0142ad decyzji o charakterze mobbingu i substytutu kary   dyscyplinarnej za niezale\u017cn\u0105 postaw\u0119. Ponownie dotyczy prokuratora   znajduj\u0105cego si\u0119 w trudnej sytuacji \u017cyciowej, o nieposzlakowanej opinii,   stanowi\u0105cego wz\u00f3r dla innych\" - napisali autorzy listu do prokuratora   krajowego. || \"D\u0142ugotrwa\u0142e delegacje prokurator\u00f3w, nieuwzgl\u0119dniaj\u0105ce ich sytuacji   osobistej i rzeczywistych potrzeb kadrowych s\u0105 wykorzystywane jako   metoda pozaprawnych szykan i zastraszania innych prokurator\u00f3w. W t\u0119   metod\u0119 wpisuje si\u0119 decyzja podj\u0119ta przez Pana wobec Mariusza Krasonia,   kt\u00f3ry w maju tego roku, wsp\u00f3lnie z cz\u0142onkami zgromadzenia prokurator\u00f3w   regionu krakowskiego, g\u0142osowa\u0142 za przyj\u0119ciem uchwa\u0142y pi\u0119tnuj\u0105cej   naruszanie niezale\u017cno\u015bci prokurator\u00f3w\" - napisano w pi\u015bmie. || Zdaniem stowarzyszenia pocz\u0105wszy od marca 2016 roku Bogdan  \u015awi\u0119czkowski  wsp\u00f3lnie z prokuratorem generalnym Zbigniewem Ziobr\u0105,  \"ustala nowe  standardy w relacjach s\u0142u\u017cbowych w prokuraturze\". || O powodach, dla kt\u00f3rych prokuratorzy ze stowarzyszenia \"Lex Super Omnia\" zdecydowali si\u0119 napisa\u0107 list, m\u00f3wi\u0142 w poniedzia\u0142ek we \"Wstajesz i wiesz\" jego prezes Krzysztof Parchimowicz. || - Ten list napisali\u015bmy, poniewa\u017c to by\u0142a kropla, kt\u00f3ra przela\u0142a czar\u0119 goryczy - m\u00f3wi\u0142. - Wybrali\u015bmy form\u0119 listu, bowiem taka forma pozwala na pewien poziom emocji, kt\u00f3rego nie kryjemy w tym li\u015bcie - doda\u0142. || - Bior\u0119 odpowiedzialno\u015b\u0107 osobist\u0105 za ka\u017cde s\u0142owo, kt\u00f3re jest w tym li\u015bcie, zar\u00f3wno co do fakt\u00f3w, jak i do ocen. Mog\u0119 je wykaza\u0107, je\u017celi chodzi o naruszanie prawa przez prokuratora \u015awi\u0119czkowskiego - zapewni\u0142. || Jak wskazywa\u0142, takich sytuacji, \"kt\u00f3re dotyka\u0142y bole\u015bnie osoby delegowane, by\u0142o wi\u0119cej\". - To nie jest tylko delegacja prokuratora Mariusza Krasonia, to s\u0105 delegacje innych prokurator\u00f3w, kt\u00f3re trwaj\u0105 mimo 12-miesi\u0119cznego ograniczenia czasowego prawie trzy lata i jest to zemsta z przyczyn osobistych - t\u0142umaczy\u0142. || - Pracuj\u0119 w prokuraturze od 1984 roku, nie do\u015bwiadczy\u0142em jeszcze takich prze\u0142o\u017conych, takiej sytuacji, jaka obecnie panuje w prokuraturze i dlatego ten dokument chyba ma charakter precedensu - podkre\u015bli\u0142 Parchimowicz.                     || Pytany o powody delegowania Mariusza Krasonia, Parchimowicz przypomnia\u0142, \u017ce wcze\u015bniej ten prokurator ||  kt\u00f3ra mia\u0142o zasygnalizowa\u0107 \"g\u00f3rze\" niezadowolenie pracownik\u00f3w z aktualnych  warunk\u00f3w pracy. || - W tej sprawie najpierw wezwano ca\u0142e kierownictwo prokuratury krakowskiej do Warszawy, p\u00f3\u017aniej rzecznik dyscyplinarny prokuratora generalnego prowadzi\u0142 post\u0119powanie wyja\u015bniaj\u0105ce w tej sprawie, prokurator Kraso\u0144 pewnie zosta\u0142 uznany za koz\u0142a ofiarnego, mimo \u017ce uchwa\u0142\u0119 (w tej sprawie - red.) przeg\u0142osowano jednomy\u015blnie - kontynuowa\u0142 Parchimowicz. || Jak informowa\u0142 prezes \"Lex Super Omnia\", prokuratora Krasonia najpierw przesuni\u0119to do innego wydzia\u0142u Prokuratury Rejonowej w Krakowie, \"a potem nagle, 5 lipca, zosta\u0142 delegowany do Wroc\u0142awia\". || Krzysztof Parchimowicz m\u00f3wi\u0142 tak\u017ce o sytuacji personalnej w prokuraturze za czas\u00f3w Zbigniewa Ziobry.                     ||  - Prokuratorzy, kt\u00f3rzy s\u0105 spolegliwi i bardziej ceni\u0105 od przepis\u00f3w prawa polecenia prze\u0142o\u017conych, s\u0105 premiowani finansowo - stwierdzi\u0142. Jak wskazywa\u0142, awanse, nagrody czy dodatki specjalne \"s\u0105 zwi\u0105zane z polepszeniem sytuacji finansowej\". - To wszystko jest elementem, kt\u00f3ry my nazywamy jako instytucjonalna korupcja - doda\u0142. || Jak przekonywa\u0142 go\u015b\u0107 TVN24, przy otrzymywaniu prokuratorskich awans\u00f3w \"musz\u0105 by\u0107 przejrzyste kryteria, nie mo\u017ce o tym decydowa\u0107 dowolno\u015b\u0107, kaprys czy widzimisi\u0119 prze\u0142o\u017conego\". || Parchimowicz m\u00f3wi\u0142 tak\u017ce, \u017ce \"wszelkie awanse wy\u017cej ni\u017c na podstawowy stopie\u0144 prokuratorski, wszelkie nagrody s\u0105 wr\u0119czane w zaciszu gabinet\u00f3w\". - \u017beby uzyska\u0107 informacje o gratyfikacjach, trzeba si\u0119 o nie bi\u0107 i my czasami przegrywamy t\u0119 bitw\u0119 - doda\u0142. || - Prokurator \u015awi\u0119czkowski utajnia takie informacje. Prokuratura Krajowa zachowuje si\u0119 jak obl\u0119\u017cona twierdza - oceni\u0142. || Dzia\u0142 prasowy Prokuratury Krajowej w komunikacie przes\u0142anym TVN24  napisa\u0142 \u017ce \"w Prokuraturze Rejonowej Wroc\u0142aw-Krzyki Zach\u00f3d we Wroc\u0142awiu,  wyst\u0119puje znaczny niedob\u00f3r kadr- na 22 etaty orzecznicze, pracuje  jedynie 15 prokurator\u00f3w'. \"Prokuratura ta obejmuje swoim dzia\u0142aniem du\u017cy  teren, w tym znaczn\u0105 cz\u0119\u015b\u0107 Wroc\u0142awia oraz jego po\u0142udniowe okolice, i  prowadzi wiele powa\u017cnych, skomplikowanych \u015bledztw dotycz\u0105cych np.  zorganizowanych grup przest\u0119pczych czy \u00a0spraw gospodarczych. || Prokuratora Krajowa poinformowa\u0142a tak\u017ce, \u017ce \"delegacja prokuratora  Mariusza Krasonia jest uzasadniona potrzeb\u0105 zapewnienia efektywno\u015bci  pracy prokuratury i ma na celu optymalizacj\u0119 dynamiki \u015bledztw  prowadzonych przez jednostk\u0119 wroc\u0142awsk\u0105\".", "autor": "mjz\\mtom", "source": "tvn24"},
{"id": "950980", "url": "https://www.tvn24.pl/wiadomosci-ze-swiata,2/iran-wzbogaca-uran-reakcje-francuskich-mediow,950980.html", "date": "2019-07-08", "time": "11:57:00", "title": "\"Iran sko\u0144czy\u0142 ze strategiczn\u0105 cierpliwo\u015bci\u0105\"", "lead": "Og\u0142oszenie przez Teheran informacji o wznowieniu wzbogacania uranu ponad poziom dozwolony umow\u0105 nuklearn\u0105 wzbudzi\u0142o og\u00f3lno\u015bwiatowe poruszenie - donosz\u0105 francuskie media.", "text": "Og\u0142oszenie przez Teheran informacji o wznowieniu wzbogacania uranu ponad poziom dozwolony umow\u0105 nuklearn\u0105 wzbudzi\u0142o og\u00f3lno\u015bwiatowe poruszenie - donosz\u0105 francuskie media. || \"Og\u00f3lne \u015bwiatowe poruszenie po ira\u0144skiej decyzji dotycz\u0105cej wzbogacania uranu\", \"Czy Iran naprawd\u0119 zamierza zerwa\u0107 umow\u0119 j\u0105drow\u0105?\", \"Iran wzywa Europ\u0119 do ratowania umowy\", \"USA-Iran \u2013 bezsilno\u015b\u0107 Europy\" \u2013 to niekt\u00f3re tytu\u0142y w poniedzia\u0142kowej prasie francuskiej. || Wed\u0142ug portalu tygodnika \"Le Point\" \"Teheran naciska na Europejczyk\u00f3w, by zmniejszyli efekt ameryka\u0144skich sankcji\". Autor tekstu cytuje anonimowego dyplomat\u0119 ira\u0144skiego, kt\u00f3ry \"zapewnia, \u017ce dzia\u0142anie to nie oznacza ko\u0144ca umowy j\u0105drowej\". || Komentator \"Le Point\", podobnie jak wi\u0119kszo\u015b\u0107 francuskich publicyst\u00f3w utrzymuje, \u017ce \"zgodnie z umow\u0105 Ira\u0144czycy drastycznie zredukowali dzia\u0142ania w sferze nuklearnej, ale prezydent USA Donald Trump, wycofuj\u0105c si\u0119 z porozumienia, kt\u00f3re ocenia jako 'najgorsz\u0105 w umow\u0119 w historii', zn\u00f3w narzuci\u0142 drako\u0144skie sankcje, kt\u00f3re dusz\u0105 ira\u0144sk\u0105 gospodark\u0119\". || \"Poniewa\u017c prezydent Iranu Hasan Rowhani zapowiedzia\u0142 wzbogacanie uranu ju\u017c w \u015brod\u0119, nie mo\u017ce to by\u0107 uwa\u017cane za niespodziank\u0119\" \u2013 przekonuje wys\u0142annik dziennika \"Le Figaro\" do Teheranu Georges Malbrunot. Ten znany francuski dziennikarz, specjalizuj\u0105cy si\u0119 w sprawach bliskowschodnich, nazywa decyzj\u0119 Teheranu \"spodziewan\u0105 ripost\u0105\" i zauwa\u017ca, \u017ce \"5 proc. wzbogacenia uranu to wci\u0105\u017c daleko do 20 proc. sprzed zawarcia umowy, a tym bardziej do 90 proc. potrzebnych do (wyprodukowania) broni j\u0105drowej\". \"Iran sko\u0144czy\u0142 ze strategiczn\u0105 cierpliwo\u015bci\u0105\" - zaznacza Malbrunot.         || Francuskie media obszernie cytuj\u0105 by\u0142ego ambasadora Francji w Teheranie Francois Nicoullauda. Jak czytamy w \"Le Figaro\", \"naciski Iranu\" ocenia on jako \"bardzo stopniowane i bardzo symboliczne\". Natomiast wed\u0142ug \"Le Monde\", ten by\u0142y dyplomata odczytuje post\u0119powanie Iranu jako \"manewr b\u0119d\u0105cy przede wszystkim wezwaniem partner\u00f3w na pomoc, przede wszystkim partner\u00f3w europejskich\". || Ta sama gazeta cytuje bez nazwiska urz\u0119dnika francuskiego, kt\u00f3ry twierdzi, \u017ce \"przez dwa lata Iran przestrzega\u0142 umowy, ale nie mia\u0142 z tego korzy\u015bci, na jakie liczy\u0142. Od maja tego roku, w odpowiedzi na nowe sankcje ameryka\u0144skie, Ira\u0144czycy zdecydowali si\u0119 na rozgrywk\u0119 si\u0142ow\u0105\". || \"To tylko polityczne gesty, nieprzekraczaj\u0105ce ram dialogu i zostawiaj\u0105ce miejsce na inicjatywy polityczne\" \u2013 uspokaja w \"Le Monde\" Benjamin Hautecouverture z francuskiej Fundacji na Rzecz Studi\u00f3w Strategicznych.                     || Na stronie internetowej tygodnika \"L\u2019Obs\" Sara Daniel wyra\u017ca \"zdziwienie\" \"ostro\u015bci\u0105 reakcji Francji, Wielkiej Brytanii i Niemiec, podczas gdy Islamska Republika (Iranu) na pr\u00f3\u017cno oczekiwa\u0142a, \u017ce (kraje te) wype\u0142nia\u0107 b\u0119d\u0105 swoje zobowi\u0105zania\". \"Ta ostro\u015b\u0107\" oznacza zdaniem komentatorki, \u017ce europejscy sygnatariusze umowy z Teheranem \"przeszli do obozu ameryka\u0144skiego prezydenta, kt\u00f3ry rozpocz\u0105\u0142 wrogie dzia\u0142ania przeciw Iranowi i zagra\u017ca pokojowi\". || Obruszanie si\u0119 na post\u0119powanie Iranu jest wed\u0142ug Daniel tym bardziej nies\u0142uszne, \u017ce \"w tym kryzysie Ira\u0144czycy wykazuj\u0105 sta\u0142o\u015b\u0107 r\u00f3wn\u0105 niesk\u0142adnym zwrotom w stanowisku USA\". || Ostatnie wydarzenia \"ukazuj\u0105 os\u0142abienie dyplomacji europejskiej i jej bezbronno\u015b\u0107 wobec ameryka\u0144skich nacisk\u00f3w. Mo\u017cna by\u0142o mie\u0107 nadziej\u0119, \u017ce przyw\u00f3dcy europejscy wyra\u017c\u0105 \u017cal nie tylko z powodu gro\u017c\u0105cej pokojowi ira\u0144skiej eskalacji, ale pot\u0119pi\u0105 r\u00f3wnie\u017c brutaln\u0105 arogancj\u0119 Donalda Trumpa\" \u2013 podkre\u015bla komentatorka \"L\u2019Obs. || Donald Trump wycofa\u0142 USA w 2018 roku z paktu nuklearnego z Iranem z  2015 roku,  jednak pozosta\u0142e mocarstwa, kt\u00f3re sygnowa\u0142y te umow\u0119 (Chiny,  Rosja, Wielka Brytania, Francja i Niemcy) chc\u0105 j\u0105 utrzyma\u0107 w  mocy.  Utrudnia to fakt, \u017ce Waszyngton zrywaj\u0105c porozumienie na\u0142o\u017cy\u0142 sankcje na  Iran i  zagrozi\u0142 retorsjami wszystkim krajom i podmiotom, kt\u00f3re tych  ogranicze\u0144  nie b\u0119d\u0105 respektowa\u0107. || W odpowiedzi, rok po decyzji  Trumpa, w maju 2019 roku Iran zawiesi\u0142 przestrzeganie niekt\u00f3rych   zobowi\u0105za\u0144 wynikaj\u0105cych z umowy nuklearnej. Teheran zapowiedzia\u0142 te\u017c, \u017ce  je\u015bli pozosta\u0142e strony umowy nie podejm\u0105 krok\u00f3w chroni\u0105cych  jego  gospodark\u0119 przed skutkami ameryka\u0144skich sankcji, to w ci\u0105gu 60 dni   zacznie wzbogacanie uranu. || W ubieg\u0142ym tygodniu Teheran poinformowa\u0142 o przekroczeniu na\u0142o\u017conego na\u0144  limitu 300 kilogram\u00f3w zapasu nisko wzbogaconego uranu, a w niedziel\u0119  rzecznik rz\u0105du w Teheranie og\u0142osi\u0142, \u017ce Iran  przechodzi podnosi pu\u0142ap  wzbogacania uranu powy\u017cej 3,67 proc., czyli  ponad poziom ustalony w  uk\u0142adzie nuklearnym.", "autor": "mart\\mtom", "source": "PAP"},
{"id": "950971", "url": "https://www.tvn24.pl/wiadomosci-z-kraju,3/wybory-parlamentarne-2019-data-wyborow-w-polsce-kiedy-moga-sie-odbyc,950971.html", "date": "2019-07-08", "time": "11:18:00", "title": "Kiedy mog\u0105 si\u0119 odby\u0107 wybory parlamentarne?", "lead": "Zgodnie z prawem wybory do parlamentu mog\u0105 odby\u0107 si\u0119 w jeden z dni wolnych od pracy mi\u0119dzy 13 pa\u017adziernika a 10 listopada - poinformowa\u0142 prezydencki minister Pawe\u0142 Mucha. Zgodnie z konstytucj\u0105 wybory do Sejmu i Senatu zarz\u0105dza prezydent nie p\u00f3\u017aniej ni\u017c na 90 dni przed up\u0142ywem czterech lat od rozpocz\u0119cia kadencji Sejmu i Senatu, wyznaczaj\u0105c wybory na dzie\u0144 wolny od pracy. Andrzej Duda b\u0119dzie mia\u0142 wi\u0119c do wyboru pi\u0119\u0107 niedziel - trzy w pa\u017adzierniku i dwie w listopadzie.", "text": "Zgodnie z prawem wybory do parlamentu mog\u0105 odby\u0107 si\u0119 w jeden z dni wolnych od pracy mi\u0119dzy 13 pa\u017adziernika a 10 listopada - poinformowa\u0142 prezydencki minister Pawe\u0142 Mucha. Zgodnie z konstytucj\u0105 wybory do Sejmu i Senatu zarz\u0105dza prezydent nie p\u00f3\u017aniej ni\u017c na 90 dni przed up\u0142ywem czterech lat od rozpocz\u0119cia kadencji Sejmu i Senatu, wyznaczaj\u0105c wybory na dzie\u0144 wolny od pracy. Andrzej Duda b\u0119dzie mia\u0142 wi\u0119c do wyboru pi\u0119\u0107 niedziel - trzy w pa\u017adzierniku i dwie w listopadzie. ||  - Od wczesnego rana do nocy pracujemy do 12 pa\u017adziernika, niech b\u0119dzie  11, bo cisza wyborcza, w sobot\u0119 mo\u017cna odpocz\u0105\u0107 - powiedzia\u0142 szef rz\u0105du,  co komentowano jako wskazanie terminu 13 pa\u017adziernika, jako daty wybor\u00f3w  parlamentarnych. || Szef kancelarii premiera Micha\u0142 Dworczyk zosta\u0142 zapytany w \"Faktach  po Faktach\", czy to oznacza, \u017ce niedziela 13 pa\u017adziernika jako termin  wybor\u00f3w parlamentarnych jest ju\u017c pewny. - By\u0142em w czasie wyst\u0105pienia  pana premiera na sali i s\u0142ysza\u0142em bardzo wyra\u017anie, \u017ce pan premier  podawa\u0142 to jako pierwszy mo\u017cliwy termin, w kt\u00f3rym mog\u0105 odby\u0107 si\u0119 wybory -  t\u0142umaczy\u0142 bliski wsp\u00f3\u0142pracownik Mateusza Morawieckiego. || - By\u0107 mo\u017ce nawet si\u0119 odb\u0119d\u0105 (tego dnia - red.), ale to jest decyzja  pana prezydenta. Mamy ca\u0142y miesi\u0105c i kilka weekend\u00f3w, w  kt\u00f3rych te wybory mog\u0105 si\u0119 odby\u0107 - doda\u0142. || W niedziel\u0119 prezes Prawa i Sprawiedliwo\u015bci Jaros\u0142aw Kaczy\u0144ski stwierdzi\u0142: - W pa\u017adzierniku, a by\u0107 mo\u017ce w   listopadzie, to decyzja pana prezydenta [Andrzeja Dudy - red.], odb\u0119d\u0105   si\u0119 wybory parlamentarne. Musimy w tych wyborach odnie\u015b\u0107 zwyci\u0119stwo,   kt\u00f3re pozwoli ten czas podtrzyma\u0107. Zwyci\u0119\u017cymy czynem i my\u015bl\u0105, my\u015bl\u0105 i   czynem. || Te s\u0142owa potwierdzi\u0142 prezydencki minister Pawe\u0142 Mucha. - Tak, jak powiedzia\u0142 prezes Prawa i Sprawiedliwo\u015bci  Jaros\u0142aw Kaczy\u0144ski, og\u0142oszenie daty wybor\u00f3w to wy\u0142\u0105czna kompetencja pana  prezydenta - podkre\u015bli\u0142 w niedziel\u0119 Mucha. - W  przestrzeni publicznej mog\u0105 by\u0107 formu\u0142owane rozmaite spekulacje  medialne, oczekiwania czy opinie, natomiast to prezydent maj\u0105c czas do  po\u0142owy sierpnia wyznacza dat\u0119 wybor\u00f3w zgodnie z przepisami konstytucji i  Kodeksu wyborczego - powiedzia\u0142.                     || Zaznaczy\u0142, \u017ce zgodnie z prawem wybory do parlamentu mog\u0105 odby\u0107 si\u0119 w  jeden z dni wolnych od pracy mi\u0119dzy 13 pa\u017adziernika a 10 listopada.  Pawe\u0142 Mucha zapewni\u0142, \u017ce kiedy prezydent podejmie decyzj\u0119, og\u0142osi j\u0105  opinii publicznej i stanie si\u0119 to w terminie przewidzianym prawem. || Zgodnie z konstytucj\u0105 wybory do Sejmu i Senatu zarz\u0105dza prezydent nie  p\u00f3\u017aniej ni\u017c na 90 dni przed up\u0142ywem czterech lat od rozpocz\u0119cia kadencji  Sejmu i Senatu, wyznaczaj\u0105c wybory na dzie\u0144 wolny od pracy,  przypadaj\u0105cy w ci\u0105gu 30 dni przed up\u0142ywem czterech lat od rozpocz\u0119cia  kadencji Sejmu i Senatu. || Andrzej Duda b\u0119dzie mia\u0142 wi\u0119c do wyboru pi\u0119\u0107 niedziel. Trzy w pa\u017adzierniku (13, 20 i 27) oraz dwie w listopadzie (3 i 10). || W niedziel\u0119 w Kielnie (wojew\u00f3dztwo pomorskie) premier by\u0142 pytany o  swoje s\u0142owa z soboty. - Pan prezydent ma swoj\u0105 wy\u0142\u0105czn\u0105 kompetencj\u0119 oczywi\u015bcie,  absolutnie wy\u0142\u0105czn\u0105, do tego, \u017ceby wyznaczy\u0107 dat\u0119 wybor\u00f3w - powiedzia\u0142. - Ja wczoraj podczas mojego wyst\u0105pienia, jak kto\u015b wys\u0142ucha\u0142 go  ca\u0142ego, powiedzia\u0142em, \u017ce wybory si\u0119 odb\u0119d\u0105 albo w pa\u017adzierniku albo w  listopadzie, bo w\u0142a\u015bnie z kalendarza wyborczego i konstytucji tak wynika  - wyja\u015bni\u0142.", "autor": "kb//mtom", "source": "tvn24"},
{"id": "950933", "url": "https://www.tvn24.pl/kultura-styl,8/open-er-2019-relacja-z-festiwalu,950933.html", "date": "2019-07-08", "time": "11:51:04", "title": "Open'er 2019 za nami. M\u00f3g\u0142by pomie\u015bci\u0107 dwa festiwale", "lead": "Cho\u0107 na Open'erze trudno by\u0142o w tym roku znale\u017a\u0107 w programie ma\u0142o znanych artyst\u00f3w, to tym razem nie pad\u0142y rekordy w liczbie uczestnik\u00f3w jak rok temu, kiedy w Kosakowie zagrali mi\u0119dzy innymi Depeche Mode i Bruno Mars. Ani Kylie Minogue, ani Lana Del Rey nie przyci\u0105gn\u0119\u0142y takich t\u0142um\u00f3w. Na festiwal w 2018 roku przyby\u0142o 140 tysi\u0119cy os\u00f3b, w tym roku organizatorzy szacuj\u0105, \u017ce ponad 110 tysi\u0119cy.", "text": "Cho\u0107 na Open'erze trudno by\u0142o w tym roku znale\u017a\u0107 w programie ma\u0142o znanych artyst\u00f3w, to tym razem nie pad\u0142y rekordy w liczbie uczestnik\u00f3w jak rok temu, kiedy w Kosakowie zagrali mi\u0119dzy innymi Depeche Mode i Bruno Mars. Ani Kylie Minogue, ani Lana Del Rey nie przyci\u0105gn\u0119\u0142y takich t\u0142um\u00f3w. Na festiwal w 2018 roku przyby\u0142o 140 tysi\u0119cy os\u00f3b, w tym roku organizatorzy szacuj\u0105, \u017ce ponad 110 tysi\u0119cy. || Wydawa\u0107 by si\u0119 mog\u0142o, \u017ce pomys\u0142 organizator\u00f3w Open'er Festivalu, aby zrobi\u0107 bardzo eklektyczny program, sprawi, \u017ce wiele os\u00f3b kupi karnety czterodniowe. W dodatku arty\u015bci rozmieszczeni byli w ten spos\u00f3b, \u017ce np. poszukiwacze alternatywy mogli znale\u017a\u0107 dla siebie co\u015b zar\u00f3wno pierwszego dnia (np. Death Grips czy Idles), jak i ostatniego (La Dispute). Podobnie jak fani popularnych artyst\u00f3w - drugiego dnia mogli obejrze\u0107 chocia\u017cby Marin\u0119, a ostatniego Lan\u0119 Del Rey.                     || Jednak w tym roku, zw\u0142aszcza przez pierwsze dwa dni, na lotnisko w Kosakowie nie zawita\u0142o tak wielu openerowicz\u00f3w jak zazwyczaj. Wy\u017csz\u0105 frekwencj\u0119 w dwa ostatnie dni festiwalu t\u0142umaczy zapewne to, \u017ce odbywaj\u0105 si\u0119 w pi\u0105tek i sobot\u0119, a organizator Alter Art postawi\u0142 w tych dniach na sprawdzonych artyst\u00f3w, kt\u00f3rzy maj\u0105 przyci\u0105ga\u0107 t\u0142umy, jak Lana Del Rey, Swedish House Mafia, Kylie Minogue, LP, G-Eazy, Rudimental czy J Balvin. || W \u015brod\u0119 i czwartek za to sporo by\u0142o artyst\u00f3w, dzi\u0119ki kt\u00f3rym na Open'era wci\u0105\u017c przyje\u017cd\u017caj\u0105 fani muzyki mniej popularnej. Wyst\u0105pili mi\u0119dzy innymi wspomniani ju\u017c Idles, czy Death Grips, ale te\u017c Vampire Weekend, Interpol, The Strokes czy Kamasi Washington. || Kiedy spojrzy si\u0119 na programy Open'era sprzed kilku lat - np. z 2011 (wtedy zreszt\u0105 na scenie te\u017c pojawili si\u0119 The Strokes, a g\u0142\u00f3wn\u0105 gwiazd\u0105 festiwalu by\u0142 b\u0119d\u0105cy u szczytu popularno\u015bci zesp\u00f3\u0142 Coldplay) czy z 2012 roku, to w\u0142a\u015bnie takie projekty budowa\u0142y \u015bwietno\u015b\u0107 tego festiwalu. Ostatnimi laty Open'er od tych korzeni coraz bardziej odchodzi na rzecz du\u017cych nazw, kt\u00f3re s\u0105 w stanie \u015bci\u0105gn\u0105\u0107 do Babich Do\u0142\u00f3w t\u0142umy. || Bywalcy Open'era, kt\u00f3rzy przyje\u017cd\u017cali tam dla The Strokes czy Vampire Weekend, s\u0105 przez to skazani na kupowanie karnetu na ca\u0142\u0105 imprez\u0119, na kt\u00f3rej zobacz\u0105 mniej wi\u0119cej po\u0142ow\u0119 programu, albo - pozostanie w domu.         || Open\u2019er to ju\u017c na pewno nie festiwal odkry\u0107, ale w tym roku w Gdyni naprawd\u0119 trudno by\u0142o o artyst\u00f3w, kt\u00f3rzy nie pojawili si\u0119 ju\u017c wcze\u015bniej w Polsce, nawet na festiwalach tego samego organizatora. To mo\u017ce by\u0107 kolejnym powodem, dla kt\u00f3rego nie pad\u0142 rekord frekwencji. Chocia\u017cby Lana Del Rey oraz The 1975 wyst\u0119powali na organizowanym przez Alter Art Orange Warsaw Festival; G-Eazy, The Strokes, Rudimental oraz Interpol na Open'erze. || Tegoroczni openerowi arty\u015bci znale\u017ali si\u0119 te\u017c w programach festiwali innych organizator\u00f3w kilka lat temu. Idles i The Smashing Pumpkins byli na OFF Festivalu w Katowicach, a Death Grips na Unsoundzie w Krakowie. Poza tym wielu innych muzyk\u00f3w gra\u0142o solowe koncerty w polskich miastach. || Oczywi\u015bcie, nie jest \u0142atwo znale\u017a\u0107 nowo\u015bci, kiedy rynek koncertowy w kraju coraz bardziej si\u0119 rozwija, a na pewno plusem jest mo\u017cliwo\u015b\u0107 zobaczenia wszystkich w jednym miejscu. Proporcje mo\u017cna by jednak nieco zmieni\u0107 - w ko\u0144cu i na tej edycji pojawi\u0142o si\u0119 kilka naprawd\u0119 pere\u0142ek, jak pierwsze w Polsce koncerty hiszpa\u0144skiej wokalistki Rosalii, Brytyjki Jorjy Smith, supergwiazdy Kylie Minogue, kultowego zespo\u0142u z nurtu indie Vampire Weekend, specjalnego koncertu-powrotu legendarnych Cool Kids of Death, czy raper\u00f3w Travisa Scotta b\u0105d\u017a Stormzy'ego.  ||  i by\u0142 to prawdopodobnie strza\u0142 w dziesi\u0105tk\u0119, poniewa\u017c da\u0142 genialny wyst\u0119p zaledwie kilka dni wcze\u015bniej na Glastonbury. || Wydaje si\u0119, \u017ce Open\u2019er m\u00f3g\u0142by si\u0119 sprawdzi\u0107 jako dwie osobne imprezy. Pierwsza z programem podobnym do tego sprzed kilku lat i artystami pokroju The Strokes, Idles, La Dispute, The Vampire Weekend, Interpol, eksperymentami jak Death Grips i Kamasi Washington, specjalnymi wydarzeniami w typie powrotu Cool Kids of Death czy koncertem muzyki wsp\u00f3\u0142czesnej sprzed kilku lat, a do tego dla urozmaicenia z wyst\u0119pami artyst\u00f3w z pogranicza alternatywy i popu jak Rosalia, Anna Calvi czy Robyn, a na bardzo p\u00f3\u017ane wieczory (a w\u0142a\u015bciwie poranki) z elektronik\u0105 w wydaniu chocia\u017cby George'a Fitzgeralda.         || Druga mog\u0142aby by\u0107 typowo weekendowo-imprezowa, pe\u0142na znanych artyst\u00f3w, na kt\u00f3rej nie mog\u0142oby zabrakn\u0105\u0107 EDM z pokazami pirotechnicznymi jak Swedish House Mafia, idolek nastolatek jak Lana Del Rey, tw\u00f3rc\u00f3w hit\u00f3w jak LP b\u0105d\u017a Kylie Minogue oraz b\u0119d\u0105cych na fali popularno\u015bci raper\u00f3w, takich jak Travis Scott, Stormzy czy G-Eazy. || Oczywi\u015bcie, ka\u017cdy z dwudniowych minifestiwali by\u0142by obowi\u0105zkowo uzupe\u0142niony polskimi projektami. Je\u015bli kto\u015b chcia\u0142by zobaczy\u0107 (tak jak np. ja, kt\u00f3ra r\u00f3wnie dobrze bawi\u0142a si\u0119 na LP czy Kylie Minogue, jak na Idles b\u0105d\u017a Interpolu i Kamasim Washingtonie) wszystkie gwiazdy, obie imprezy mo\u017cna by po\u0142\u0105czy\u0107 wsp\u00f3lnym karnetem. || Nie jeste\u015bmy w\u0142a\u015bciwie daleko od tej opcji - ju\u017c teraz na Open'era mo\u017cna przecie\u017c kupi\u0107 bilet weekendowy, uwzgl\u0119dniaj\u0105cy jedynie pi\u0105tek i sobot\u0119. Wystarczy\u0142aby drobna reorganizacja programu - aby w sobot\u0119, tak jak w tym roku, nie pojawi\u0142y si\u0119 rzeczy kompletnie niepasuj\u0105ce do reszty jak La Dispute, kt\u00f3re mog\u0142o zagra\u0107 z powodzeniem w \u015brod\u0119 b\u0105d\u017a czwartek - oraz mo\u017cliwo\u015b\u0107 zakupu biletu \u0142\u0105czonego na dwa pierwsze dni. Na razie mo\u017cna to jedynie zrobi\u0107, kupuj\u0105c bilety jednodniowe, jednak dwa takie bilety kosztuj\u0105 prawie tyle samo co karnet na cztery dni. || Cho\u0107 takie rozwi\u0105zanie mog\u0142oby doprowadzi\u0107 do spadku sprzeda\u017cy karnet\u00f3w czterodniowych, by\u0107 mo\u017ce sprawi\u0142oby, \u017ce niekt\u00f3rzy arty\u015bci nie graliby dla bardzo skromnej publiczno\u015bci, jak to miewa\u0142o miejsce w tym roku.", "autor": "Martyna Nowosielska-Krassowska", "source": "tvn24.pl"},
{"id": "950984", "url": "https://www.tvn24.pl/krakow,50/tatry-turysci-pomogli-wyczerpanemu-psu,950984.html", "date": "2019-07-08", "time": "12:25:03", "title": "Wyczerpany kundelek na \u015awinicy. \"Kruki ju\u017c si\u0119 nim interesowa\u0142y\"", "lead": "Tury\u015bci, kt\u00f3rzy w czwartek weszli na \u015awinic\u0119 w Tatrach, zastali na szczycie nietypowy widok \u2013 ma\u0142ego kundelka bez opiekuna. Zwierz\u0119, jak m\u00f3wi\u0105 \u015bwiadkowie, by\u0142o wyczerpane.", "text": "Tury\u015bci, kt\u00f3rzy w czwartek weszli na \u015awinic\u0119 w Tatrach, zastali na szczycie nietypowy widok \u2013 ma\u0142ego kundelka bez opiekuna. Zwierz\u0119, jak m\u00f3wi\u0105 \u015bwiadkowie, by\u0142o wyczerpane. || Piesek chodzi\u0142 za lud\u017ami. - By\u0107 mo\u017ce szuka\u0142 swojego w\u0142a\u015bciciela \u2013 przypuszcza pan Ryszard. Razem z innymi turystami zaopiekowa\u0142 si\u0119 czworonogiem. || Jak przyznaje rozm\u00f3wca portalu tvn24.pl, pies by\u0142 wycie\u0144czony. - Odruchowo grzeba\u0142 w ziemi, \u017ceby ods\u0142oni\u0107 zimne warstwy. Pono\u0107 kruki si\u0119 nim zainteresowa\u0142y \u2013 opisuje pan Ryszard. Stan zwierz\u0119cia by\u0142 tak fatalny, \u017ce nawet nie by\u0142 w stanie napi\u0107 si\u0119 wody, kt\u00f3r\u0105 podsuwali mu tury\u015bci. || Wed\u0142ug relacji pana Ryszarda czworon\u00f3g b\u0142\u0105ka\u0142 si\u0119 po okolicy od kilku dni, by\u0142 widziany mi\u0119dzy innymi na Karbie pod Ko\u015bcielcem. || Tury\u015bci w plecaku znie\u015bli kundelka do schroniska w Murowa\u0144cu. Dalej pies trafi\u0142 do schroniska dla zwierz\u0105t w Nowym Targu, gdzie czeka na nowy dom.", "autor": "wini", "source": "TVN24 Krak\u00f3w"},
{"id": "950986", "url": "https://www.tvn24.pl/katowice,51/bytom-sledztwo-w-sprawie-wybuchu-gazu-w-kamienicy,950986.html", "date": "2019-07-08", "time": "12:29:23", "title": "Trzy osoby nie \u017cyj\u0105, cztery ranne. Jest \u015bledztwo w sprawie wybuchu gazu w kamienicy", "lead": "Trzy osoby nie \u017cyj\u0105, cztery s\u0105 ranne - to tragiczny bilans sobotniego wybuchu gazu w kamienicy w Bytomiu. Sze\u015b\u0107 mieszka\u0144 jest wy\u0142\u0105czonych z u\u017cytkowania, do pozosta\u0142ych mieszka\u0144cy b\u0119d\u0105 mogli wr\u00f3ci\u0107 we wtorek, potrzebuj\u0105 tylko nowych drzwi. Prezydent miasta potwierdzi\u0142, \u017ce dwa tygodnie temu instalacja gazowa w budynku by\u0142a szczelna. Prokuratura wszcz\u0119\u0142a dzisiaj \u015bledztwo.", "text": "Trzy osoby nie \u017cyj\u0105, cztery s\u0105 ranne - to tragiczny bilans sobotniego wybuchu gazu w kamienicy w Bytomiu. Sze\u015b\u0107 mieszka\u0144 jest wy\u0142\u0105czonych z u\u017cytkowania, do pozosta\u0142ych mieszka\u0144cy b\u0119d\u0105 mogli wr\u00f3ci\u0107 we wtorek, potrzebuj\u0105 tylko nowych drzwi. Prezydent miasta potwierdzi\u0142, \u017ce dwa tygodnie temu instalacja gazowa w budynku by\u0142a szczelna. Prokuratura wszcz\u0119\u0142a dzisiaj \u015bledztwo. || \u015aledztwo po sobotnim wybuchu gazu w kamienicy w Bytomiu zosta\u0142o wszcz\u0119te dzisiaj w kierunku artyku\u0142u 163 Kodeksu karnego: sprowadzenia zdarzenia,  kt\u00f3re zagra\u017ca \u017cyciu lub zdrowiu wielu os\u00f3b albo mieniu w wielkich  rozmiarach, skutkiem kt\u00f3rych jest \u015bmier\u0107.         || Wszcz\u0119\u0142a je Prokuratura Rejonowa w Bytomiu, ale jest ju\u017c przejmowane przez Prokuratur\u0119 Okr\u0119gow\u0105 w Katowicach. Jak wyja\u015bnia jej rzeczniczka Beata Ksi\u0105\u017cek-Nowicka, dzi\u0119ki temu zapowiadaj\u0105ce si\u0119 skomplikowane dochodzenie \"ma by\u0107 prowadzone sprawniej\". || - Na jutro zaplanowane zosta\u0142y sekcje zw\u0142ok trzech os\u00f3b, kt\u00f3re zmar\u0142y w skutek tego zdarzenia - m\u00f3wi Ksi\u0105\u017cek-Nowicka. || Wyniki sekcji, jak podkre\u015bla, b\u0119d\u0105 mia\u0142y istotne znaczenie w ustaleniu przyczyn katastrofy. || Czynno\u015bci dochodzeniowo-\u015bledcze pod nadzorem prokuratury policja  podj\u0119\u0142a po zako\u0144czeniu przeszukiwania kamienicy jeszcze w sobot\u0119. By\u0142y  to szczeg\u00f3\u0142owe ogl\u0119dziny z udzia\u0142em bieg\u0142ych, ustalanie \u015bwiadk\u00f3w  zdarzenia i zbieranie zezna\u0144 od tych mieszka\u0144c\u00f3w kamienicy, kt\u00f3rych stan  psychiczny na to pozwala\u0142. Nast\u0119pne osoby mia\u0142y by\u0107 przes\u0142uchiwane w  niedziel\u0119 i w kolejnych dniach. Jak powiedzia\u0142a prokurator, s\u0105 wci\u0105\u017c przes\u0142uchiwani. || Na koniec materia\u0142 dowodowy zostanie przeanalizowany przez bieg\u0142ych. || Wskutek sobotniej eksplozji - najprawdopodobniej gazu z sieci - w mieszkaniu na parterze budynku przy ulicy Katowickiej 37 zgin\u0119\u0142a 39-letnia kobieta i jej dwie kilkuletnie c\u00f3rki. Powa\u017cnych poparze\u0144 dozna\u0142a przechodz\u0105ca ulic\u0105 62-letnia kobieta. Innych obra\u017ce\u0144 dozna\u0142y trzy przebywaj\u0105ce w budynku osoby, og\u00f3\u0142em ewakuowa\u0142o si\u0119 21 os\u00f3b. || Eksplozja wywo\u0142a\u0142a po\u017car w mieszkaniu na parterze, kt\u00f3ry zosta\u0142 szybko ugaszony. W mieszkaniu obok spalone zosta\u0142o jedno pomieszczenie, a pozosta\u0142e s\u0105 osmolone. || Nad pomieszczeniem, gdzie dosz\u0142o do wybuchu, uszkodzony zosta\u0142 strop, jeszcze w sobot\u0119 zabezpieczony przez stra\u017cak\u00f3w. Zniszczona zosta\u0142a te\u017c jedna ze \u015bcian dzia\u0142owych. W cz\u0119\u015bci mieszka\u0144 uszkodzeniom uleg\u0142a stolarka okienna. || W sobot\u0119, po czynno\u015bciach Wojew\u00f3dzkiego Inspektora Nadzoru Budowlanego, wy\u0142\u0105czono z u\u017cytkowania sze\u015b\u0107 spo\u015br\u00f3d osiemnastu lokali w budynku. Ich remont potrwa co najmniej do ko\u0144ca wakacji. || Powiatowy inspektor nadzoru budowlanego El\u017cbieta Kwieci\u0144ska zdecydowa\u0142a, \u017ce do pozosta\u0142ych lokali mieszka\u0144cy b\u0119d\u0105 si\u0119 wprowadza\u0107 jutro, czyli we wtorek.                     || Do tych mieszka\u0144 zosta\u0142y ju\u017c pod\u0142\u0105czone instalacje elektryczna i wodoci\u0105gowa. Na poniedzia\u0142ek zaplanowano pod\u0142\u0105czenie i pr\u00f3by szczelno\u015bci instalacji gazowej \u2013 w ca\u0142ym rejonie. Z tego wzgl\u0119du wok\u00f3\u0142 budynku czasowo rozszerzono stref\u0119 zamkni\u0119t\u0105. || Prezydent Bytomia Mariusz Wo\u0142osz relacjonowa\u0142 na poniedzia\u0142kowym briefingu, \u017ce mieszkania w kamienicy s\u0105 w r\u00f3\u017cnym stopniu uszkodzone: od ca\u0142kowitego zniszczenia lokalu na parterze, w kt\u00f3rym wybuch\u0142 gaz, po uszkodzenia okien w cz\u0119\u015bci pozosta\u0142ych mieszka\u0144 czy te\u017c drzwi w zamkni\u0119tych w trakcie akcji lokalach, do kt\u00f3rych musieli wej\u015b\u0107 stra\u017cacy. || - Na pewno dwa lokale na parterze nie nadaj\u0105 si\u0119 do zamieszkania. B\u0119dziemy tu proponowa\u0107 pa\u0144stwu mieszkania, b\u0119dzie trzeba zakupi\u0107 do nich wyposa\u017cenie. Albo pa\u0144stwo skorzystaj\u0105 te\u017c z innej propozycji hotelowej. Pozostali mieszka\u0144cy b\u0119d\u0105 deklarowali, czy chc\u0105 wr\u00f3ci\u0107 do mieszka\u0144, bo w paru przypadkach, gdzie s\u0105 uszkodzone okna, mieszka\u0144cy m\u00f3wili nam, \u017ce potrzebuj\u0105 jedynie drzwi, \u017ceby si\u0119 zabezpieczy\u0107, a z oknami poradz\u0105 sobie, mog\u0105 poczeka\u0107 - m\u00f3wi\u0142 Wo\u0142osz. || Ostatnie dwie noce dziesi\u0119\u0107 os\u00f3b z uszkodzonego budynku sp\u0119dzi\u0142o w zapewnionym przez samorz\u0105d hostelu, pozostali u swoich rodzin. W sobot\u0119 i w niedziel\u0119 mieszka\u0144cy mogli w asy\u015bcie stra\u017cak\u00f3w i policjant\u00f3w wej\u015b\u0107 do swoich mieszka\u0144 po najpotrzebniejsze rzeczy. || Od poniedzia\u0142ku mieszka\u0144cy budynku z Katowickiej 37 mog\u0105 korzysta\u0107 z punktu Miejskiego O\u015brodka Pomocy Rodzinie, kt\u00f3ry zosta\u0142 utworzony w budynku technikum przy pobliskim Placu Klasztornym. Do godziny 10.30. 12 rodzin z\u0142o\u017cy\u0142o ju\u017c tam wnioski o zasi\u0142ek celowy w wysoko\u015bci 2 tys. z\u0142. || - Te pierwsze pieni\u0105dze s\u0105 na najpotrzebniejsze rzeczy. Kolejne b\u0119d\u0105 w ramach tego, co zosta\u0142o uszkodzone \u2013 bez wzgl\u0119du na to, czy s\u0105 to mieszkania gminne czy w\u0142asno\u015bciowe, dosz\u0142o do tragedii i pomagamy tym ludziom; nie zostawimy ich w tej sytuacji - zapewni\u0142 prezydent Bytomia. || Kamienica przy Katowickiej 37 jest zarz\u0105dzana przez wsp\u00f3lnot\u0119 lokator\u00f3w. Wi\u0119kszo\u015b\u0107 mieszka\u0144 w tym budynku nale\u017cy do mieszka\u0144c\u00f3w, w\u0142a\u015bcicielem pi\u0119ciu jest miasto. || W sobotniej akcji w szczytowym momencie na miejscu pracowa\u0142o 26 zast\u0119p\u00f3w Pa\u0144stwowej Stra\u017cy Po\u017carnej i 3 zast\u0119py Ochotniczej Stra\u017cy Po\u017carnej, w tym 3 plutony ga\u015bnicze i ratownicy specjalistycznej grupy poszukiwawczo-ratowniczej z Jastrz\u0119bia-Zdroju. || Stra\u017cacy przez noc z soboty na niedziel\u0119 razem z policjantami pilnowali miejsca wybuchu. Policjanci maj\u0105 te\u017c zabezpiecza\u0107 budynek w kolejnych dniach. Jeszcze w sobot\u0119 szef \u015bl\u0105skiej stra\u017cy po\u017carnej nadbrygadier Jacek Kleszczewski m\u00f3wi\u0142, \u017ce g\u0142\u00f3wna hipoteza przyczyny wybuchu dotyczy gazu z sieci, do kt\u00f3rej przy\u0142\u0105czony jest budynek. || W poniedzia\u0142ek prezydent Bytomia podkre\u015bli\u0142, \u017ce dwa tygodnie temu w budynku sprawdzano szczelno\u015b\u0107 instalacji gazowej \u2013 z wynikiem pozytywnym. - Takie s\u0105 zapisy w dokumentach, tak te\u017c o\u015bwiadcza zarz\u0105dca - wskaza\u0142 Wo\u0142osz.", "autor": "mag/ ks", "source": "PAP/ TVN 24 Katowice"},
{"id": "950968", "url": "https://www.tvn24.pl/ciekawostki-michalki,5/niedzwiedz-w-kolorado-porwal-samochod-i-spowodowal-wypadek,950968.html", "date": "2019-07-08", "time": "11:57:11", "title": "Nied\u017awied\u017a zatrzasn\u0105\u0142 si\u0119 w samochodzie. Przejecha\u0142 30 metr\u00f3w", "lead": "Niecodzienne przest\u0119pstwo odnotowali policjanci z Boulder County w stanie Kolorado. Jak informuj\u0105 miejscowi funkcjonariusze, poszukuj\u0105cy jedzenia nied\u017awied\u017a grizzly w\u0142ama\u0142 si\u0119\u00a0do zaparkowanego samochodu i - po kr\u00f3tkiej je\u017adzie - rozbi\u0142 go. \"Przest\u0119pca\" uciek\u0142 z miejsca wypadku.", "text": "Niecodzienne przest\u0119pstwo odnotowali policjanci z Boulder County w stanie Kolorado. Jak informuj\u0105 miejscowi funkcjonariusze, poszukuj\u0105cy jedzenia nied\u017awied\u017a grizzly w\u0142ama\u0142 si\u0119\u00a0do zaparkowanego samochodu i - po kr\u00f3tkiej je\u017adzie - rozbi\u0142 go. \"Przest\u0119pca\" uciek\u0142 z miejsca wypadku. || Policja z hrabstwa Boulder w Kolorado przypomnia\u0142a kierowcom, by zamykali drzwi samochod\u00f3w po tym, jak do jednego z miejscowych aut w\u0142ama\u0142 si\u0119 nied\u017awied\u017a grizzly. || O niecodziennym zdarzeniu biuro miejscowego szeryfa poinformowa\u0142o w mediach spo\u0142eczno\u015bciowych. || \"To dobra przestroga, by zamyka\u0107 drzwi samochodu, zw\u0142aszcza w krainie nied\u017awiedzi\" - zawiadamiaj\u0105 funkcjonariusze policji z Boulder County w po\u015bcie opublikowanym na Facebooku. || \"Ostatniej nocy pewien nied\u017awied\u017a otworzy\u0142 drzwi w aucie, wszed\u0142 do \u015brodka i zatrzasn\u0105\u0142 si\u0119 w \u015brodku. W \u015brodku zacz\u0105\u0142 kopa\u0107 we wszystkie drzwi (...). Rozbujany samoch\u00f3d zjecha\u0142 ze wzg\u00f3rza oko\u0142o 30 metr\u00f3w i zatrzyma\u0142 si\u0119 dopiero na drzewie\" - rekonstruuj\u0105 zdarzenie. || \"Auto zosta\u0142o rozbite, a nied\u017awied\u017a wyskoczy\u0142 z niego i uciek\u0142 pieszo\u2026 na \u0142apach w nieznanym kierunku\" - pisz\u0105 na koniec. || Do wpisu do\u0142\u0105czono zdj\u0119cie kompletnie zdewastowanego samochodu. || Post tylko w ci\u0105gu dw\u00f3ch dni doczeka\u0142 si\u0119\u00a0ponad tysi\u0105ca udost\u0119pnie\u0144 i przesz\u0142o dwustu komentarzy. \"Czy takie szkody obj\u0119te s\u0105 ubezpieczeniem?\", \"Mi\u015b chcia\u0142 tylko kupi\u0107 koszyk na piknik\", \"Tak czy inaczej, w\u0142a\u015bciciel potrzebuje nowego auta\", \"Mam nadziej\u0119, \u017ce nied\u017awiedziowi nic si\u0119 nie sta\u0142o\" - czytamy w nich. || G\u0142os w sprawie porwania auta zabra\u0142a r\u00f3wnie\u017c Colorado Parks and Wildlife, stanowa instytucja zarz\u0105dzaj\u0105ca 41 parkami i 307 obszarami dzikiej przyrody. || \"Nied\u017awiedzie zbadaj\u0105 wszelkie mo\u017cliwe miejsca w poszukiwaniu \u017cywno\u015bci i nie zatrzymaj\u0105 si\u0119, dop\u00f3ki nie osi\u0105gn\u0105 sukcesu\" - ostrzega na swojej stronie internetowej rz\u0105dowa organizacja. || \"Kierowcy nie powinni zostawia\u0107 w autach jedzenia i jakichkolwiek resztek, zw\u0142aszcza w okresie aktywno\u015bci drapie\u017cnik\u00f3w po wybudzeniu ze snu zimowego\" - dodaje. || Nied\u017awiedzie grizzly wyst\u0119puj\u0105 na \u015arodkowym Zachodzie Stan\u00f3w Zjednoczonych, Alasce oraz w Kanadzie. Drapie\u017cniki te s\u0105 wszystko\u017cerne - \u017cywi\u0105 si\u0119 jagodami i ro\u015blinami zielnymi, ale i rybami, gryzoniami, zwierz\u0119tami kopytnymi, a nawet padlin\u0105. || W poszukiwaniu po\u017cywienia grizzly gotowe s\u0105 przeby\u0107 d\u0142ugie dystanse, a obszar ich polowa\u0144 si\u0119ga 1300 kilometr\u00f3w kwadratowych. || ZOBACZ TE\u017b >> ", "autor": "dp//mro", "source": "USA Today, New York Post, Facebook"},
{"id": "950978", "url": "https://www.tvn24.pl/wiadomosci-z-kraju,3/bogdan-swieczkowski-adresatem-listow-adwokatow,950978.html", "date": "2019-07-08", "time": "11:37:00", "title": "Adwokaci do prokuratora krajowego: Ka\u017cdy z nas jest Mariuszem Krasoniem. Pan tak\u017ce", "lead": "\"Pana decyzja nie poni\u017ca naszego brata \u2013 prawnika. Decyzja ta poni\u017ca Pana, jako osob\u0119, kt\u00f3ra dysponuj\u0105c ogromn\u0105 w\u0142adz\u0105, nie powinna obawia\u0107 si\u0119 dyskusji\" - pisz\u0105 w li\u015bcie do prokuratora krajowego Bogdana \u015awi\u0119czkowskiego adwokaci Kamila Czajkowska-Burda i Maciej Burda. Odnosz\u0105 si\u0119 w ten spos\u00f3b do oddelegowania prokuratora Mariusza Krasonia do prokuratury we Wroc\u0142awiu. \"Niszczy Pan to, co jest istot\u0105 wykonywania tego zawodu\" - dodaj\u0105.", "text": "\"Pana decyzja nie poni\u017ca naszego brata \u2013 prawnika. Decyzja ta poni\u017ca Pana, jako osob\u0119, kt\u00f3ra dysponuj\u0105c ogromn\u0105 w\u0142adz\u0105, nie powinna obawia\u0107 si\u0119 dyskusji\" - pisz\u0105 w li\u015bcie do prokuratora krajowego Bogdana \u015awi\u0119czkowskiego adwokaci Kamila Czajkowska-Burda i Maciej Burda. Odnosz\u0105 si\u0119 w ten spos\u00f3b do oddelegowania prokuratora Mariusza Krasonia do prokuratury we Wroc\u0142awiu. \"Niszczy Pan to, co jest istot\u0105 wykonywania tego zawodu\" - dodaj\u0105. || Prokurator  Mariusz Kraso\u0144 pracowa\u0142 w Prokuraturze Regionalnej w  Krakowie. Jak  wskazano w li\u015bcie otwartym, najpierw zosta\u0142 przeniesiony  do innego  wydzia\u0142u, a nast\u0119pnie nagle delegowany do wroc\u0142awskiej  prokuratury  rejonowej. Kraso\u0144 prac\u0119 ma tam rozpocz\u0105\u0107 w poniedzia\u0142ek, a  na  przeprowadzk\u0119 mia\u0142 tylko weekend. || List w tej sprawie do Bogdana \u015awi\u0119czkowskiego napisa\u0142o tak\u017ce dwoje adwokat\u00f3w, Kamila Czajkowska-Burda i Maciej Burda, kt\u00f3rzy w przesz\u0142o\u015bci stawali na sali s\u0105dowej naprzeciw prokuratora Krasonia. || \"Pot\u0119piamy Pana decyzj\u0119 o delegowaniu Pana Prokuratora Mariusza Krasonia do Prokuratury Rejonowej Wroc\u0142aw Krzyki. Uwa\u017camy j\u0105 za szkodliw\u0105 dla funkcjonowania polskiego wymiaru sprawiedliwo\u015bci\" - zwracaj\u0105 si\u0119 do prokuratora krajowego. || \"Wielokrotnie mieli\u015bmy okazj\u0119 spotka\u0107 si\u0119 z Panem Prokuratorem Mariuszem Krasoniem na sali rozpraw. Wielokrotnie prowadzili\u015bmy z nim spory proceduralne i materialnoprawne. Polemiki procesowe, rozbie\u017cne stanowiska, czy gor\u0105ca wymiana argument\u00f3w, a w ko\u0144cu pora\u017cki - nigdy nie wywo\u0142ywa\u0142y w nas \u017c\u0105dzy zemsty. Na tym w\u0142a\u015bnie polega praca prawnika \u2013 na konfrontacji, w kt\u00f3rej dochodzimy do prawdy\" - stwierdzaj\u0105 dalej w li\u015bcie. || Adwokaci oceniaj\u0105 tak\u017ce, \u017ce \"decyzja o delegowaniu do odleg\u0142ej jednostki prokuratury, ni\u017cszego szczebla, stanowi krok w kierunku zarz\u0105dzania przez zastraszenie, wymusza uleg\u0142o\u015b\u0107, t\u0119pi niezale\u017cno\u015b\u0107 my\u015blenia i wolno\u015b\u0107 pogl\u0105d\u00f3w\". || \"Pana decyzja nie poni\u017ca naszego brata \u2013 prawnika. Decyzja ta poni\u017ca Pana, jako osob\u0119, kt\u00f3ra dysponuj\u0105c ogromn\u0105 w\u0142adz\u0105, nie powinna obawia\u0107 si\u0119 dyskusji. Nie mo\u017cemy zaakceptowa\u0107, tego \u017ce niszczy Pan to, co jest istot\u0105 wykonywania tego zawodu i mamy nadziej\u0119, \u017ce feralna decyzja zostanie niezw\u0142ocznie zmieniona\" - dodaj\u0105. || \"Po zako\u0144czeniu jednej ze spraw, w kt\u00f3rej Pan Prokurator Mariusz Kraso\u0144 by\u0142 oskar\u017cycielem, a my obro\u0144cami, wyrazili\u015bmy opini\u0119, \u017ce w nadchodz\u0105cej reformie wymiaru sprawiedliwo\u015bci s\u0119dziowie zostan\u0105 potraktowani r\u00f3wnie sprawiedliwie jak oskar\u017cony. Tak w\u0142a\u015bnie si\u0119 sta\u0142o. Z\u0142o wr\u00f3ci\u0142o\" - podkre\u015blaj\u0105\u00a0 Kamila Czajkowska-Burda i Maciej Burda. || \"Prosz\u0119 pami\u0119ta\u0107, \u017ce ka\u017cdy z nas jest Mariuszem Krasoniem. Pan tak\u017ce\" - zwracaj\u0105 si\u0119 do prok. \u015awi\u0119czkowskiego. || Z kolei dzia\u0142 prasowy Prokuratury Krajowej w komunikacie przes\u0142anym   TVN24 napisa\u0142 \u017ce \"w Prokuraturze Rejonowej Wroc\u0142aw-Krzyki Zach\u00f3d we   Wroc\u0142awiu, wyst\u0119puje znaczny niedob\u00f3r kadr- na 22 etaty orzecznicze,   pracuje jedynie 15 prokurator\u00f3w'. \"Prokuratura ta obejmuje swoim   dzia\u0142aniem du\u017cy teren, w tym znaczn\u0105 cz\u0119\u015b\u0107 Wroc\u0142awia oraz jego   po\u0142udniowe okolice, i prowadzi wiele powa\u017cnych, skomplikowanych \u015bledztw   dotycz\u0105cych np. zorganizowanych grup przest\u0119pczych czy \u00a0spraw gospodarczych. || Prokuratora Krajowa poinformowa\u0142a tak\u017ce, \u017ce \"delegacja prokuratora   Mariusza Krasonia jest uzasadniona potrzeb\u0105 zapewnienia efektywno\u015bci   pracy prokuratury i ma na celu optymalizacj\u0119 dynamiki \u015bledztw   prowadzonych przez jednostk\u0119 wroc\u0142awsk\u0105\".", "autor": "mjz\\mtom", "source": "tvn24"},
{"id": "950955", "url": "https://www.tvn24.pl/wiadomosci-ze-swiata,2/zakaz-lotow-z-rosji-do-gruzji-obowiazuje-od-8-lipca,950955.html", "date": "2019-07-08", "time": "11:47:00", "title": "Protesty w Gruzji", "lead": "Odlatuj\u0105cy w niedziel\u0119 w nocy samolot Aerof\u0142otu by\u0142 ostatni\u0105 rosyjsk\u0105 maszyn\u0105, kt\u00f3ra opu\u015bci\u0142a lotnisko w Tbilisi - poda\u0142a rosyjska agencja TASS. Od poniedzia\u0142ku obowi\u0105zuje zakaz bezpo\u015brednich lot\u00f3w mi\u0119dzy Rosj\u0105 i Gruzj\u0105 wprowadzony przez prezydenta W\u0142adimira Putina. Po\u0142\u0105czenia zosta\u0142y zawieszone po wybuchu antyrosyjskich protest\u00f3w w gruzi\u0144skiej stolicy.", "text": "Odlatuj\u0105cy w niedziel\u0119 w nocy samolot Aerof\u0142otu by\u0142 ostatni\u0105 rosyjsk\u0105 maszyn\u0105, kt\u00f3ra opu\u015bci\u0142a lotnisko w Tbilisi - poda\u0142a rosyjska agencja TASS. Od poniedzia\u0142ku obowi\u0105zuje zakaz bezpo\u015brednich lot\u00f3w mi\u0119dzy Rosj\u0105 i Gruzj\u0105 wprowadzony przez prezydenta W\u0142adimira Putina. Po\u0142\u0105czenia zosta\u0142y zawieszone po wybuchu antyrosyjskich protest\u00f3w w gruzi\u0144skiej stolicy. || Zawieszone po\u0142\u0105czenia to efekt antyrosyjskich manifestacji, kt\u00f3re wybuch\u0142y w Tbilisi w nocy z 20 na 21 czerwca. Gruzini wyszli na ulice po wyst\u0105pieniu w parlamencie rosyjskiego deputowanego Siergieja Gawri\u0142owa, kt\u00f3ry przemawia\u0142 po rosyjsku z miejsca przewodnicz\u0105cego jako szef rosyjskiej delegacji przebywaj\u0105cej w Gruzji przy okazji mi\u0119dzynarodowego spotkania parlamentarzyst\u00f3w z pa\u0144stw prawos\u0142awnych. Gruzin\u00f3w rozsierdzi\u0142a nie tylko jego obecno\u015b\u0107, ale tak\u017ce doniesienia, \u017ce walczy\u0142 po stronie separatyst\u00f3w w Abchazji. || Prezydent Rosji W\u0142adimir Putin, wydaj\u0105c 21 czerwca dekret o  zawieszeniu lot\u00f3w, poleci\u0142 tak\u017ce biurom podr\u00f3\u017cy, by zaprzesta\u0142y  sprzedawania wycieczek do Gruzji. Wcze\u015bniej MSZ Rosji rekomendowa\u0142o swoim obywatelom, by nie udawali si\u0119 do tego kraju. || Zawieszenie lot\u00f3w mi\u0119dzy Rosj\u0105 a Gruzj\u0105 ma miejsce w szczycie letniego sezonu turystycznego. Jak pisze BBC, rosyjskie linie lotnicze zadeklarowa\u0142y gotowo\u015b\u0107 zwrotu pieni\u0119dzy za  bilety. Z kolei Gruzini s\u0105 gotowi zaoferowa\u0107 rosyjskim pasa\u017cerom loty tranzytowe przez stolic\u0119 Armenii,  Erywa\u0144. || Zawieszenie lot\u00f3w oznacza straty dla rosyjskich przewo\u017anik\u00f3w:  ministerstwo transportu Rosji oszacowa\u0142o je na oko\u0142o 3 mld rubli (ok. 47  mln USD). Utrata turyst\u00f3w z Rosji b\u0119dzie tak\u017ce dotkliwa dla Gruzji. Gruzi\u0144ski Bank  Narodowy oceni\u0142, \u017ce ograniczenie nap\u0142ywu turyst\u00f3w z Rosji oznacza straty  rz\u0119du 200-300 mln dolar\u00f3w.                      || Do trzech miast w Gruzji - Tbilisi, Batumi i Kutaisi - wykonywa\u0142o rejsy  sze\u015bciu przewo\u017anik\u00f3w rosyjskich i dw\u00f3ch gruzi\u0144skich. Po zakazie po\u0142\u0105cze\u0144 do tego kraju mo\u017cna b\u0119dzie dolecie\u0107 z  przesiadk\u0105 (np. w Stambule, Mi\u0144sku czy Erywaniu). Rosyjski dziennik \"Izwiestija\"  poda\u0142 w poniedzia\u0142ek, \u017ce ceny bilet\u00f3w na loty z przesiadk\u0105 s\u0105 dro\u017csze o 13 procent w por\u00f3wnaniu do lot\u00f3w bezpo\u015brednich. || Gruzja jest popularna w\u015br\u00f3d rosyjskich turyst\u00f3w. Od pocz\u0105tku tego roku kraj ten odwiedzi\u0142o ponad p\u00f3\u0142 miliona Rosjan. W zesz\u0142ym roku by\u0142o ich 1,7 miliona. || \"Winni bez winy. Rosyjscy tury\u015bci opuszczaj\u0105 Gruzj\u0119\" - komentuje portal gazeta.ru, kt\u00f3ry napisa\u0142, \u017ce \"zar\u00f3wno Rosjanie, jak i wi\u0119kszo\u015b\u0107 Gruzin\u00f3w nie s\u0105 zadowoleni z powodu nowego pogorszenia stosunk\u00f3w dwustronnych i zawieszonych lot\u00f3w\". Wed\u0142ug agencji RIA Nowosti do obowi\u0105zywania zawieszenia lot\u00f3w w Gruzji przebywa\u0142o oko\u0142o 54 tys. rosyjskich turyst\u00f3w. Zdecydowana wi\u0119kszo\u015b\u0107 wr\u00f3ci\u0142a do kraju. || 28 czerwca gruzi\u0144ska diaspora w Rosji wystosowa\u0142a list otwarty do W\u0142adimira Putina z pro\u015bb\u0105 o anulowanie decyzji o zawieszeniu po\u0142\u0105cze\u0144 lotniczych z Gruzj\u0105. W uzasadnieniu podano, \u017ce najpowa\u017cniejsze konsekwencje dotykaj\u0105 zwyk\u0142ych ludzi, a nie polityk\u00f3w.                     || Jak d\u0142ugo mo\u017ce obowi\u0105zywa\u0107 zakaz bezpo\u015brednich po\u0142\u0105cze\u0144 Rosji z Gruzj\u0105? Rzecznik Kremla Dmitrij Pieskow powiedzia\u0142, \u017ce loty zostan\u0105 przywr\u00f3cone wtedy, kiedy \"znormalizuje si\u0119 sytuacja w Gruzji\". || Rosyjskie media przypominaj\u0105, \u017ce w ostatnich latach Rosja kilkakrotnie zawiesza\u0142a po\u0142\u0105czenia lotnicze z innymi krajami. W\u0142adze w Moskwie dot\u0105d nie wznowi\u0142y po\u0142\u0105cze\u0144 z Ukrain\u0105, kt\u00f3re  zawiesi\u0142y w pa\u017adzierniku 2015 roku, w odpowiedzi na zakaz wprowadzony przez Ukrain\u0119 po zestrzeleniu nad Donbasem malezyjskiego  samolotu pasa\u017cerskiego w 2014 roku. || Gdy jesieni\u0105 2015 roku dosz\u0142o do  zamachu na pok\u0142adzie rosyjskiego samolotu lec\u0105cego z Szarm el-Szejk do  Petersburga, Rosja wstrzyma\u0142a loty do Egiptu. Dopiero w 2018 roku  wznowi\u0142a rejsy, przy czym wy\u0142\u0105cznie do Kairu. W odniesieniu do Turcji  Rosja pod koniec 2015 roku zakaza\u0142a lot\u00f3w czarterowych i cofn\u0119\u0142a ten  zakaz w sierpniu 2016 roku.", "autor": "tas/mtom", "source": "bbc.com, gazeta.ru, RIA Nowosti, PAP"},
{"id": "950979", "url": "https://www.tvn24.pl/wiadomosci-z-kraju,3/za-kierownica-z-piwem-w-reku-policjant-scigal-go-na-rowerze,950979.html", "date": "2019-07-08", "time": "12:45:39", "title": "Jecha\u0142 i pi\u0142 za kierownic\u0105. Policjant \u015bciga\u0142 go na rowerze", "lead": "M\u0119\u017cczyzn\u0119 prowadz\u0105cego audi z piwem w r\u0119ku wypatrzy\u0142 na jednej z ulic Lublina policjant przeje\u017cd\u017caj\u0105cy obok na rowerze. Funkcjonariusz by\u0142 na urlopie. Po po\u015bcigu odebra\u0142 kierowcy kluczyki. Badanie trze\u017awo\u015bci kierowcy wykaza\u0142o, \u017ce mia\u0142 ponad 2,5 promila alkoholu w organizmie.", "text": "M\u0119\u017cczyzn\u0119 prowadz\u0105cego audi z piwem w r\u0119ku wypatrzy\u0142 na jednej z ulic Lublina policjant przeje\u017cd\u017caj\u0105cy obok na rowerze. Funkcjonariusz by\u0142 na urlopie. Po po\u015bcigu odebra\u0142 kierowcy kluczyki. Badanie trze\u017awo\u015bci kierowcy wykaza\u0142o, \u017ce mia\u0142 ponad 2,5 promila alkoholu w organizmie. || Wydarzenia rozegra\u0142y si\u0119 w niedziel\u0119 przed godzin\u0105 18.00 na ulicy Do\u017cynkowej w Lublinie. Na rowerow\u0105 przeja\u017cd\u017ck\u0119 t\u0105 tras\u0105 wybra\u0142 si\u0119 wraz z dziewczyn\u0105 policjant, kt\u00f3ry na co dzie\u0144 pracuje w wydziale do walki z przest\u0119pczo\u015bci\u0105 przeciwko mieniu Komendy Miejskiej Policji w Lublinie. || - W pewnym momencie nasz kolega zauwa\u017cy\u0142 wychodz\u0105cego ze sklepu m\u0119\u017cczyzn\u0119, kt\u00f3ry w r\u0119ku trzyma\u0142 butelk\u0119.\u00a0Nieznajomy przeszed\u0142 na drug\u0105 stron\u0119 ulicy i wsiad\u0142 do samochodu. Kiedy ruszy\u0142, jecha\u0142 powoli, z trudem utrzymuj\u0105c auto na swoim pasie ruchu \u2013 relacjonuje nadkom. Renata Laszczka-Rusek, rzeczniczka prasowa lubelskiej policji.\u00a0                     || Policjant zaniepokojony dziwn\u0105 jazd\u0105 audi zawr\u00f3ci\u0142 i ruszy\u0142 w po\u015bcig za samochodem. Kiedy zr\u00f3wna\u0142 si\u0119 z nim, zobaczy\u0142, \u017ce kierowca prowadzi i jednocze\u015bnie popija piwo z butelki. Gdy m\u0119\u017cczyzna zorientowa\u0142 si\u0119, \u017ce obserwuje go rowerzysta - przyspieszy\u0142. Samoch\u00f3d skr\u0119ci\u0142 w boczn\u0105 ulic\u0119 i wjecha\u0142 na posesj\u0119. Tam policjant odebra\u0142 kierowcy kluczyki i uniemo\u017cliwi\u0142 mu dalsz\u0105 jazd\u0119. || Badanie przeprowadzone przez wezwanych na miejsce policjant\u00f3w \"drog\u00f3wki\" wykaza\u0142o, \u017ce 59-letni kierowca audi by\u0142 pijany - mia\u0142 ponad 2,5 promila alkoholu w organizmie. Dodatkowo, po sprawdzeniu w policyjnych bazach, okaza\u0142o si\u0119, \u017ce m\u0119\u017cczyzna ma cofni\u0119te uprawnienia do kierowania. || 59-letni kierowca z Lublina za jazd\u0119 w stanie nietrze\u017awo\u015bci i bez wymaganych uprawnie\u0144 odpowie przed s\u0105dem. Grozi\u0107 mu mo\u017ce kara do 2 lat pozbawienia wolno\u015bci.", "autor": "nina/ ks", "source": "TVN24 Bia\u0142ystok"},
{"id": "951012", "url": "https://www.tvn24.pl/wiadomosci-ze-swiata,2/iran-przekroczylismy-pulap-wzbogacania-uranu,951012.html", "date": "2019-07-08", "time": "13:05:00", "title": "Iran przyznaje: przekroczyli\u015bmy pu\u0142ap wzbogacania uranu. I ostrzega, \u017ce to nie koniec", "lead": "Iran rozpocz\u0105\u0142 wzbogacanie uranu do poziomu 4,5 procent, co odpowiada obecnym potrzebom kraju - o\u015bwiadczy\u0142 w poniedzia\u0142ek rzecznik ira\u0144skiej agencji energii atomowej Behruz Kamalwandi. Limit wyznaczony przez mi\u0119dzynarodowe porozumienie atomowe to 3,67 procent. Wcze\u015bniej Kamalwandi ostrzega\u0142, \u017ce Teheran mo\u017ce wzbogaca\u0107 uran na jeszcze wy\u017cszych poziomach.", "text": "Iran rozpocz\u0105\u0142 wzbogacanie uranu do poziomu 4,5 procent, co odpowiada obecnym potrzebom kraju - o\u015bwiadczy\u0142 w poniedzia\u0142ek rzecznik ira\u0144skiej agencji energii atomowej Behruz Kamalwandi. Limit wyznaczony przez mi\u0119dzynarodowe porozumienie atomowe to 3,67 procent. Wcze\u015bniej Kamalwandi ostrzega\u0142, \u017ce Teheran mo\u017ce wzbogaca\u0107 uran na jeszcze wy\u017cszych poziomach. || - Teraz niepotrzebne jest 20-procentowe (wzbogacenie uranu), ale je\u015bli b\u0119dziemy chcieli wyprodukujemy go (...) - o\u015bwiadczy\u0142 rzecznik agencji, wskazuj\u0105c \u017ce opcje wzbogacania na wy\u017cszych pu\u0142apach zosta\u0142y om\u00f3wione z Najwy\u017csz\u0105 Rad\u0105 Bezpiecze\u0144stwa Narodowego Iranu.                     || - Dost\u0119pna jest opcja 20-procentowa, ale s\u0105 jeszcze wy\u017csze opcje (...). Dzi\u015b, kiedy wa\u017cne s\u0105 potrzeby naszego kraju, nie b\u0119dziemy d\u0105\u017cy\u0107 do czego\u015b innego tylko po to, by troch\u0119 przestraszy\u0107 drug\u0105 stron\u0119 - zakomunikowa\u0142 Kamalwandi. I doda\u0142, \u017ce wsp\u00f3lnota mi\u0119dzynarodowa \"wie, \u017ce (wzbogacanie uranu) to trend wzrostowy\". || Rozpocz\u0119cie wzbogacania rozszczepialnego uranu do 20 proc. by\u0142oby dramatycznym krokiem, bo do tego poziomu Iran doszed\u0142 przed obowi\u0105zywaniem porozumienia. Jest to te\u017c uwa\u017cane za wa\u017cny etap po\u015bredni na drodze do poziomu 90 proc. koniecznego do produkcji bomby atomowej - podkre\u015bla Reuters. || Rzecznik ira\u0144skiej agencji energii atomowej doda\u0142, \u017ce zwi\u0119kszenie liczby wir\u00f3wek jest opcj\u0105 w ramach trzeciego kroku Iranu w zakresie zmniejszenia zobowi\u0105za\u0144 wobec umowy j\u0105drowej. Wskaza\u0142, \u017ce ponowne uruchomienie wir\u00f3wek IR-2 i IR-2M jest opcj\u0105. || Pozostali europejscy sygnatariusze umowy nuklearnej powinni dzia\u0142a\u0107 szybko, aby zrealizowa\u0107 swoje obietnice, poniewa\u017c Iran b\u0119dzie nadal redukowa\u0142 swoje zobowi\u0105zania wynikaj\u0105ce z umowy, dop\u00f3ki nie osi\u0105gnie rezultatu - ostrzeg\u0142 Kamalwandi, kt\u00f3rego cytuje agencja informacyjna IRIB. || Do sprawy odni\u00f3s\u0142 si\u0119 w poniedzia\u0142ek rzecznik Kremla Dmitrij Pieskow, kt\u00f3ry poinformowa\u0142, \u017ce w\u0142adze  Rosji ubolewaj\u0105 z powodu konsekwencji ograniczania przez Iran  przestrzegania zobowi\u0105za\u0144 wynikaj\u0105cych z umowy nuklearnej z 2015 roku.                     || -  Odnotowujemy te skutki z ubolewaniem. Rosyjska dyplomacja b\u0119dzie  kontynuowa\u0107 prace - powiedzia\u0142 dziennikarzom Pieskow. Doda\u0142, \u017ce  zaistnia\u0142a sytuacja jest \"niepokoj\u0105ca\" i zaznaczy\u0142, \u017ce Rosja wcze\u015bniej  ostrzega\u0142a przed konsekwencjami wycofania jednej ze stron z  porozumienia. || W niedziel\u0119 rzecznik ira\u0144skiego rz\u0105du og\u0142osi\u0142, \u017ce Teheran rozpoczyna tego dnia wzbogacanie uranu powy\u017cej poziomu ustalonego w uk\u0142adzie nuklearnym. Jak zapowiedzia\u0142, je\u015bli jego sygnatariusze nie zezwol\u0105 na eksport ira\u0144skiej ropy, to Teheran co 60 dni b\u0119dzie dalej ogranicza\u0142 swoje zobowi\u0105zania wynikaj\u0105ce z umowy. || W zesz\u0142ym tygodniu w poniedzia\u0142ek szef MSZ Iranu Mohammad D\u017cawad Zarif poinformowa\u0142, \u017ce ira\u0144skie zapasy nisko wzbogaconego uranu przekroczy\u0142y limit 300 kg ustalony w porozumieniu \u015bwiatowych mocarstw (USA, Rosja, Chiny, Wielka Brytania, Francja i Niemcy) z Iranem w sprawie jego programu nuklearnego. || Informacj\u0119 t\u0119 potwierdzi\u0142a Mi\u0119dzynarodowa Agencja Energii Atomowej (MAEA), a w \u015brod\u0119 prezydent Iranu Hasan Rowhani og\u0142osi\u0142, \u017ce od niedzieli jego kraj b\u0119dzie zwi\u0119ksza\u0142 wzbogacanie uranu do takiego poziomu, jaki b\u0119dzie mu potrzebny. W ten dzie\u0144 min\u0105\u0142 wyznaczony pa\u0144stwom europejskim przez w\u0142adze w Teheranie termin na zaoferowanie nowych warunk\u00f3w uk\u0142adu nuklearnego. || W maju 2018 roku prezydent Donald Trump wycofa\u0142 Stany Zjednoczone z paktu nuklearnego z Iranem, jednak pozosta\u0142e mocarstwa, kt\u00f3re sygnowa\u0142y te umow\u0119, chc\u0105 j\u0105 utrzyma\u0107 w mocy. Jest to bardzo trudne, bo Waszyngton na\u0142o\u017cy\u0142 sankcje na Teheran i grozi takimi retorsjami wszystkim krajom i podmiotom, kt\u00f3re tych ogranicze\u0144 nie b\u0119d\u0105 respektowa\u0107.", "autor": "mart\\mtom", "source": "PAP"},
{"id": "951058", "url": "https://www.tvn24.pl/wroclaw,44/dwaj-motocyklisci-przylapani-przez-policje-na-zbyt-szybkiej-jezdzie,951058.html", "date": "2019-07-08", "time": "16:51:08", "title": "Pomylili ulice z torem. Motocykli\u015bci p\u0119dzili przez wioski, z\u0142apa\u0142a ich policja", "lead": "Dwaj motocykli\u015bci stan\u0105 przed s\u0105dem za swoje \"wyczyny\" na drodze. Jeden p\u0119dzi\u0142 z pr\u0119dko\u015bci\u0105 155 kilometr\u00f3w na godzin\u0119, mimo \u017ce obowi\u0105zywa\u0142o ograniczenie do 40 kilometr\u00f3w na godzin\u0119. Drugi jeszcze go przebi\u0142 - policjanci zmierzyli mu 172 kilometry na godzin\u0119 w terenie zabudowanym.", "text": "Dwaj motocykli\u015bci stan\u0105 przed s\u0105dem za swoje \"wyczyny\" na drodze. Jeden p\u0119dzi\u0142 z pr\u0119dko\u015bci\u0105 155 kilometr\u00f3w na godzin\u0119, mimo \u017ce obowi\u0105zywa\u0142o ograniczenie do 40 kilometr\u00f3w na godzin\u0119. Drugi jeszcze go przebi\u0142 - policjanci zmierzyli mu 172 kilometry na godzin\u0119 w terenie zabudowanym. || Obaj zostali zatrzymani przez policjant\u00f3w z Z\u0105bkowic \u015al\u0105skich, kt\u00f3rzy w czwartek patrolowali ulice powiatu. || Pierwszego zauwa\u017cono po godzinie 17 na odcinku drogi pomi\u0119dzy miejscowo\u015bciami Starcz\u00f3wek i Nied\u017awied\u017a. Kierowca zwr\u00f3ci\u0142 uwag\u0119 policjant\u00f3w, kiedy z du\u017c\u0105 pr\u0119dko\u015bci\u0105 wyprzedza\u0142 samoch\u00f3d. Gdy zbli\u017cyli si\u0119 do niego, jeszcze przed wjazdem w teren zabudowany, rejestrator wskaza\u0142 pr\u0119dko\u015b\u0107 176 km/h. Przekraczaj\u0105c granic\u0119 miejscowo\u015bci, motocyklista jednak specjalnie nie zwalnia\u0142. Na ograniczeniu pr\u0119dko\u015bci do 40 km/h jecha\u0142 155 km/h, a nast\u0119pnie zwolni\u0142 do 141 km/h. Wkr\u00f3tce zosta\u0142 zatrzymany.", "autor": "ib/ks/kwoj", "source": "TVN24 Wroc\u0142aw"},
{"id": "951081", "url": "https://www.tvn24.pl/wiadomosci-ze-swiata,2/lotwa-byly-sedzia-tuse-egils-levits-zaprzysiezony-na-prezydenta,951081.html", "date": "2019-07-08", "time": "17:43:04", "title": "By\u0142y s\u0119dzia europejskiego trybuna\u0142u zaprzysi\u0119\u017cony na prezydenta \u0141otwy", "lead": "Egils Levits zosta\u0142 w poniedzia\u0142ek zaprzysi\u0119\u017cony na prezydenta \u0141otwy. W przem\u00f3wieniu w Sejmie nowy szef pa\u0144stwa podkre\u015bli\u0142 mocne powi\u0105zanie \u0141otwy ze strukturami europejskimi i transatlantyckimi.", "text": "Egils Levits zosta\u0142 w poniedzia\u0142ek zaprzysi\u0119\u017cony na prezydenta \u0141otwy. W przem\u00f3wieniu w Sejmie nowy szef pa\u0144stwa podkre\u015bli\u0142 mocne powi\u0105zanie \u0141otwy ze strukturami europejskimi i transatlantyckimi. || 63-letni Levits, dawny s\u0119dzia Trybuna\u0142u Sprawiedliwo\u015bci Unii Europejskiej (TSUE), zosta\u0142 wybrany przez \u0142otewski jednoizbowy Sejm (Saeima) 29 maja, uzyskuj\u0105c 61 g\u0142os\u00f3w w 100-osobowym parlamencie. || By\u0142 kandydatem pi\u0119ciopartyjnej koalicji rz\u0105dowej. Na urz\u0119dzie zast\u0105pi Raimondsa Vejonisa, kt\u00f3ry po jednej kadencji podj\u0105\u0142 decyzj\u0119 o nieubieganiu si\u0119 o reelekcj\u0119. || W przemowie Levits jako priorytety swojej prezydentury wskaza\u0142 m.in. solidarno\u015b\u0107 oraz \"nowoczesne, rozwijaj\u0105ce si\u0119 w spos\u00f3b zr\u00f3wnowa\u017cony pa\u0144stwo\". W kontek\u015bcie polityki zagranicznej podkre\u015bli\u0142 mocne powi\u0105zanie \u0141otwy ze strukturami europejskimi i transatlantyckimi. \"Jeste\u015bmy integraln\u0105 cz\u0119\u015bci\u0105 sk\u0142adow\u0105 \u015bwiata zachodniego i Europy, a nie jakim\u015b pomostem mi\u0119dzy Zachodem i Wschodem. Kategorycznie odrzucam tak\u0105 metafor\u0119\" - podkre\u015bli\u0142. || Levits sp\u0119dzi\u0142 kilkana\u015bcie lat w Niemczech, dok\u0105d w 1972 r. wyjechali jego rodzice, tam te\u017c sko\u0144czy\u0142 studia. Po odzyskaniu przez \u0141otw\u0119 niepodleg\u0142o\u015bci by\u0142 przez nieco ponad rok wicepremierem i ministrem sprawiedliwo\u015bci. Od 1995 r. by\u0142 reprezentantem \u0141otwy w Europejskim Trybunale Praw Cz\u0142owieka, a od 2004 r. zasiada\u0142 w TSUE. || Uprawnienia prezydenta \u0141otwy s\u0105 g\u0142\u00f3wnie ceremonialne, ale jest on zwierzchnikiem si\u0142 zbrojnych, mo\u017ce sk\u0142ada\u0107 projekty ustaw i je odsy\u0142a\u0107 do parlamentu, a tak\u017ce nominowa\u0107 kandydata na premiera.", "autor": "ft/kwoj", "source": "PAP"},
{"id": "951069", "url": "https://www.tvn24.pl/wiadomosci-z-kraju,3/kot-mieszka-na-drzewie-w-bartoszycach-ma-dziuple,951069.html", "date": "2019-07-08", "time": "17:35:02", "title": "Kot mieszka na drzewie i taka jego historia", "lead": "W Bartoszycach w dziupli w drzewie od kilku lat mieszka kot. - Ludzie jak to ludzie, maj\u0105 dobre serca i dokarmiaj\u0105 go po troszeczku i taka historia tego kota - m\u00f3wi\u0142 w rozmowie z TVN24 jeden z mieszka\u0144c\u00f3w Bartoszyc.", "text": "W Bartoszycach w dziupli w drzewie od kilku lat mieszka kot. - Ludzie jak to ludzie, maj\u0105 dobre serca i dokarmiaj\u0105 go po troszeczku i taka historia tego kota - m\u00f3wi\u0142 w rozmowie z TVN24 jeden z mieszka\u0144c\u00f3w Bartoszyc. || Dziupla, w kt\u00f3rej mieszka kot znajduje si\u0119 w drzewie nieopodal miejskiej Biblioteki Publicznej w Bartoszycach w wojew\u00f3dztwie warmi\u0144sko-mazurskim. || - Ten kot tutaj ju\u017c mieszka ponad sze\u015b\u0107\u00a0lat, od malutkiego - m\u00f3wi w rozmowie z TVN24 pan Jerzy, kt\u00f3ry nie jest pewien, czy kot kiedykolwiek zszed\u0142 na ziemi\u0119. || - Ludzie jak to ludzie, maj\u0105 dobre serca i dokarmiaj\u0105 go po troszeczku i taka historia tego kota - opowiada. || Przekonuje te\u017c, \u017ce stra\u017cacy kilka razy pr\u00f3bowali \u015bci\u0105gn\u0105\u0107 zwierz\u0119 z drzewa, ale sukcesu nie odnie\u015bli. || - Podobno jest bardzo du\u017ce puste miejsce tam w tym drzewie i on tam przebywa - dodaje pan Jerzy. || Jak t\u0142umaczy\u0142 inny mieszkaniec Bartoszyc, pan Tomasz, o drzewo oparta jest \"tyczka\", kt\u00f3ra umo\u017cliwia karmienie zwierz\u0119cia. || - Ka\u017cdy tam czasami jedzenie przynosi - m\u00f3wi. - Kotek ca\u0142y czas przebywa na drzewie - podkre\u015bla i on.", "autor": "akr/adso", "source": "tvn24"},
{"id": "951061", "url": "https://www.tvn24.pl/wiadomosci-ze-swiata,2/niemcy-nie-wysla-sil-ladowych-do-syrii,951061.html", "date": "2019-07-08", "time": "16:22:02", "title": "USA chc\u0105 wi\u0119cej Niemc\u00f3w w Syrii. Berlin: zamierzamy trzyma\u0107 si\u0119 obecnych zasad", "lead": "Niemcy nie wy\u015bl\u0105 si\u0142 l\u0105dowych do Syrii - o\u015bwiadczy\u0142 w poniedzia\u0142ek rzecznik rz\u0105du RFN Steffen Seibert. Jest to reakcja na postulaty USA, kt\u00f3re domagaj\u0105 si\u0119 od Berlina wi\u0119kszego zaanga\u017cowania wojskowego w konflikt na Bliskim Wschodzie.", "text": "Niemcy nie wy\u015bl\u0105 si\u0142 l\u0105dowych do Syrii - o\u015bwiadczy\u0142 w poniedzia\u0142ek rzecznik rz\u0105du RFN Steffen Seibert. Jest to reakcja na postulaty USA, kt\u00f3re domagaj\u0105 si\u0119 od Berlina wi\u0119kszego zaanga\u017cowania wojskowego w konflikt na Bliskim Wschodzie. || - Rz\u0105d zamierza trzyma\u0107 si\u0119 obecnych zasad (zaanga\u017cowania - red.) w ramach koalicji przeciwko tak zwanemu Pa\u0144stwu Islamskiemu (IS), co oznacza brak si\u0142 l\u0105dowych - powiedzia\u0142 Seibert na konferencji prasowej. || Niemieckie zaanga\u017cowanie w Syrii ogranicza si\u0119 do wykonywania lot\u00f3w zwiadowczych przez my\u015bliwce Tornado, obecno\u015bci samolotu-cysterny i szkolenia wojskowego Kurd\u00f3w w Iraku. || Misja Bundeswehry ma zako\u0144czy\u0107 si\u0119 31 pa\u017adziernika, szef niemieckiej dyplomacji Heiko Maas wychodzi jednak z za\u0142o\u017cenia, \u017ce zostanie ona przed\u0142u\u017cona. Zdaniem polityka SPD jest to konieczne, by uniemo\u017cliwi\u0107 IS odbudow\u0119 struktur. || Amerykanie oczekuj\u0105 jednak od Berlina wi\u0119kszego zaanga\u017cowania. || - Chcemy od Niemiec si\u0142 l\u0105dowych, aby cz\u0119\u015bciowo zast\u0105pi\u0107 naszych \u017co\u0142nierzy - powiedzia\u0142 agencji dpa specjalny wys\u0142annik USA ds. uregulowania konfliktu w Syrii James Jeffrey. || W grudniu 2018 roku prezydent USA Donald Trump zapowiedzia\u0142 wycofanie oko\u0142o 2 tys. ameryka\u0144skich \u017co\u0142nierzy z p\u00f3\u0142nocno-wschodniej Syrii. Waszyngton szuka w zwi\u0105zku z tym wsparcia w koalicji 80 kraj\u00f3w walcz\u0105cej z tzw. Pa\u0144stwem Islamskim.", "autor": "ft/adso", "source": "PAP"},
{"id": "947442", "url": "https://www.tvn24.pl/wroclaw,44/mokrzeszow-600-historycznych-zdjec-znalezionych-na-strychu,947442.html", "date": "2019-07-05", "time": "12:17:00", "title": "Na strychu znalaz\u0142 ponad 600 nieznanych zdj\u0119\u0107 z czas\u00f3w wojny. Wiadomo ju\u017c, kto by\u0142 ich autorem", "lead": "U\u015bmiechni\u0119ci ludzie, ma\u0142e dziecko beztrosko bawi\u0105ce si\u0119 z psem, \u017cniwa i roboty gospodarskie - codzienne \u017cycie mieszka\u0144c\u00f3w Mokrzeszowa (Dolno\u015bl\u0105skie) i okolic pokazuj\u0105 zdj\u0119cia znalezione na jednym ze strych\u00f3w. Na niewielkich czarno-bia\u0142ych kadrach wida\u0107 te\u017c to, co dzia\u0142o si\u0119 na frontach drugiej wojny \u015bwiatowej. Wiadomo ju\u017c, \u017ce autorem zdj\u0119\u0107 by\u0142 Walter Neumann, m\u0142ody \u017co\u0142nierz i syn w\u0142a\u015bciciela wiejskiej gospody. Teraz przed badaczami kolejne poszukiwania.", "text": "U\u015bmiechni\u0119ci ludzie, ma\u0142e dziecko beztrosko bawi\u0105ce si\u0119 z psem, \u017cniwa i roboty gospodarskie - codzienne \u017cycie mieszka\u0144c\u00f3w Mokrzeszowa (Dolno\u015bl\u0105skie) i okolic pokazuj\u0105 zdj\u0119cia znalezione na jednym ze strych\u00f3w. Na niewielkich czarno-bia\u0142ych kadrach wida\u0107 te\u017c to, co dzia\u0142o si\u0119 na frontach drugiej wojny \u015bwiatowej. Wiadomo ju\u017c, \u017ce autorem zdj\u0119\u0107 by\u0142 Walter Neumann, m\u0142ody \u017co\u0142nierz i syn w\u0142a\u015bciciela wiejskiej gospody. Teraz przed badaczami kolejne poszukiwania. || Mieszkaniec Mokrzeszowa musia\u0142 przeciera\u0107 oczy ze zdumienia, gdy podczas porz\u0105dkowania strychu trafi\u0142 na paczk\u0119 niewielkich czarno-bia\u0142ych fotografii. Nie by\u0142y skatalogowane, ani w\u0142o\u017cone do albumu. 600 zdj\u0119\u0107 - prawdopodobnie przez kilkadziesi\u0105t lat - przele\u017ca\u0142o na strychu. M\u0119\u017cczyzna kolekcj\u0119 przekaza\u0142 \u017barowskiej Izbie Historycznej. Tu s\u0105 opracowywane, dok\u0142adnie ogl\u0105dane i skanowane. Wiadomo, \u017ce zosta\u0142y wykonane przed zako\u0144czeniem drugiej wojny \u015bwiatowej. || - S\u0105 w\u015br\u00f3d nich zdj\u0119cia z Mokrzeszowa, ale wi\u0119kszo\u015b\u0107 to kadry pokazuj\u0105ce jak wygl\u0105da\u0142a wojna. S\u0105 tu fotografie z kampanii wrze\u015bniowej, kampanii we Francji i ZSRR. S\u0105 te\u017c z W\u0142och - relacjonuje Bogdan Mucha z \u017barowskiej Izby Historycznej. I dodaje, \u017ce na czarno-bia\u0142ych kadrach wida\u0107 mi\u0119dzy innymi rozbite radzieckie i alianckie czo\u0142gi na kt\u00f3rych pozuj\u0105 triumfuj\u0105cy niemieccy \u017co\u0142nierze. || Na innych wida\u0107 je\u0144c\u00f3w, kt\u00f3rzy jeszcze nie zdaj\u0105 sobie sprawy z czekaj\u0105cego ich losu. Kolejnych kilkadziesi\u0105t pokazuje Ole\u015bnic\u0119 (w\u00f3wczas niemieckie Oels) i dzia\u0142aj\u0105cy tam ob\u00f3z i S\u0142u\u017cb\u0119 Pracy Rzeszy, czyli organizacj\u0119 dla m\u0142odzie\u017cy. Jednak w\u015br\u00f3d zdj\u0119\u0107 s\u0105 i takie pokazuj\u0105ce codzienne \u017cycie okolicznych mieszka\u0144c\u00f3w: \u017cniwa, zaj\u0119cia przy zwierz\u0119tach gospodarskich, czy rodzinne portrety. || Znalezione fotografie s\u0105 w dobrym stanie. I jak podkre\u015bla Mucha s\u0105 gratk\u0105 dla historyk\u00f3w. - Pokazuj\u0105 unikalne sceny. Gdy ogl\u0105damy albumy zwi\u0105zane z drug\u0105 wojn\u0105 \u015bwiatow\u0105 zdj\u0119cia bardzo cz\u0119sto si\u0119 powtarzaj\u0105. Tu mamy do czynienia ze zdj\u0119ciami, kt\u00f3re nigdy nie by\u0142y nigdzie publikowane - podkre\u015bla. || Pocz\u0105tkowo nie by\u0142o wiadomo kim by\u0142 autor fotografii, ile mia\u0142 lat, na jakim froncie s\u0142u\u017cy\u0142 i czy przetrwa\u0142 wojn\u0119. Historyk zastanawia\u0142 si\u0119, czy \u017co\u0142nierz prze\u017cy\u0142 wojn\u0119 i zdj\u0119cia osobi\u015bcie przywi\u00f3z\u0142 je do rodzinnego Kunzendorfu (\u00f3wczesna nazwa Mokrzeszowa), czy mo\u017ce nadsy\u0142a\u0142 je z frontu. || Jedno ze zdj\u0119\u0107 podpisane jest Walter Schmidt. Mucha podejrzewa\u0142 wi\u0119c, \u017ce to Schmidt by\u0142 autorem wojennych kadr\u00f3w. Jednak by\u0142 to niew\u0142a\u015bciwy trop. W\u015br\u00f3d fotografii s\u0105 i takie pokazuj\u0105ce groby niemieckich \u017co\u0142nierzy. Tylko na jednej z nich wida\u0107 mogi\u0142\u0119 z nazwiskiem, kt\u00f3re mo\u017cna znale\u017a\u0107 tak\u017ce w\u015br\u00f3d spisu nazwisk dawnego Kunzendorfu. || Na krzy\u017cu opr\u00f3cz imienia \"Walter\" i nazwiska \"Neumann\" widniej\u0105 te\u017c dwie daty: 27 X 1918 to rok urodzenia, a 12 X 1942 roku to rok \u015bmierci. - Za pomoc\u0105 wyszukiwarki grob\u00f3w niemieckich odnalaz\u0142em miejsce poch\u00f3wku Waltera Neumanna. Zosta\u0142 pochowany w Rosji, w zbiorowej mogile. Na tym cmentarzu pochowanych jest w sumie 57 tysi\u0119cy niemieckich \u017co\u0142nierzy. Autor zdj\u0119\u0107 zgin\u0105\u0142 oko\u0142o 60 kilometr\u00f3w od Smole\u0144ska - m\u00f3wi Bogdan Mucha. I dodaje, \u017ce z napisu na krzy\u017cu wynika, \u017ce Walter by\u0142 kapralem w 439. Pu\u0142ku Grenadier\u00f3w || Okaza\u0142o si\u0119, \u017ce przed wojn\u0105 w Kunzendorfie mieszka\u0142o kilka os\u00f3b o nazwisku Neumann. By\u0142 mi\u0119dzy innymi murarz Richard, stolarz Kurt i w\u0142a\u015bciciel gospody Gustav. I tym razem historykowi z pomoc\u0105 przysz\u0142y odnalezione archiwalia. W\u015br\u00f3d zdj\u0119\u0107 by\u0142a te\u017c zawieruszona poczt\u00f3wka. - Zaadresowana do Gustava Neumanna. Zosta\u0142a nadana w Wendeburgu na adres Kunzendorf 69. A, \u017ce wiedzieli\u015bmy w kt\u00f3rym domu zdj\u0119cia zosta\u0142y odnalezione i znamy jego wsp\u00f3\u0142czesny adres wniosek m\u00f3g\u0142 by\u0107 tylko jeden. Walter i Gustav Neumannowie to rodzina - cieszy si\u0119 Mucha. || Teraz przed badaczami kolejne poszukiwania. Chc\u0105 mi\u0119dzy innymi wyja\u015bni\u0107 co sta\u0142o si\u0119 z rodzin\u0105 po wojnie.", "autor": "tam/gp", "source": "TVN24 Wroc\u0142aw"},
{"id": "950254", "url": "https://www.tvn24.pl/lodz,69/wielun-agresja-w-oku-kamery-na-s8,950254.html", "date": "2019-07-05", "time": "11:42:00", "title": "\"Pr\u00f3bowa\u0142 wybi\u0107 szyb\u0119, chcia\u0142 si\u0119 dosta\u0107 do \u015brodka\". Agresja na drodze w oku kamery", "lead": "Wraca\u0142 z rodzin\u0105 z wakacji, prze\u017cy\u0142 chwile grozy na S8. Agresywny kierowca najpierw zaje\u017cd\u017ca\u0142 mu drog\u0119, potem zmusi\u0142 do zatrzymania si\u0119. Wtedy z auta na brytyjskich tablicach wysiad\u0142 z lewej strony m\u0119\u017cczyzna. - Szarpa\u0142 za klamk\u0119, wali\u0142 w szyb\u0119. Pr\u00f3bowa\u0142 si\u0119 dosta\u0107 do \u015brodka. To by\u0142 dla nas szok  - relacjonuje Reporter24 i pokazuje nagranie z krewkim kierowc\u0105 i pasa\u017cerem.", "text": "Wraca\u0142 z rodzin\u0105 z wakacji, prze\u017cy\u0142 chwile grozy na S8. Agresywny kierowca najpierw zaje\u017cd\u017ca\u0142 mu drog\u0119, potem zmusi\u0142 do zatrzymania si\u0119. Wtedy z auta na brytyjskich tablicach wysiad\u0142 z lewej strony m\u0119\u017cczyzna. - Szarpa\u0142 za klamk\u0119, wali\u0142 w szyb\u0119. Pr\u00f3bowa\u0142 si\u0119 dosta\u0107 do \u015brodka. To by\u0142 dla nas szok  - relacjonuje Reporter24 i pokazuje nagranie z krewkim kierowc\u0105 i pasa\u017cerem. || Niebezpieczne zachowanie kierowcy na drodze S8 w okolicach Wielunia. || Na  ||  otrzymali\u015bmy nagranie, na kt\u00f3rym wida\u0107 jak kierowca zaje\u017cd\u017ca drog\u0119 Reporterowi24, a w ko\u0144cu zmusza do zatrzymania si\u0119. || Do sytuacji dosz\u0142o w \u015brod\u0119 oko\u0142o godziny 14. || - Wracali\u015bmy z wakacji w Chorwacji. Jecha\u0142em z \u017con\u0105 i 14-letnim synem drog\u0105 S8 w kierunku  autostrady A1. Wyprzedzaj\u0105c lewym pasem kilka aut, zobaczy\u0142em w lusterku porsche na angielskich tablicach rejestracyjnych, kt\u00f3re przybli\u017ca\u0142o si\u0119 i zacz\u0119\u0142o b\u0142yska\u0107 \u015bwiat\u0142ami. Chyba robi\u0142em to za wolno, bo m\u0119\u017cczyzna z porsche nadal mruga\u0142 \u015bwiat\u0142ami. Nie mog\u0142em jednak zrobi\u0107 tego szybciej, bo jecha\u0142em z rodzin\u0105, a wje\u017cd\u017canie mi\u0119dzy dwa tiry nie jest bezpieczne - relacjonuje Reporter24. || Na tym si\u0119 jednak nie sko\u0144czy\u0142o. Tu\u017c po zako\u0144czeniu wyprzedzania kierowca porsche zmusi\u0142 Reportera24 do zatrzymania si\u0119 na drodze. || - Zatrzyma\u0142 ca\u0142y ruch, a to przecie\u017c mog\u0142o si\u0119 sko\u0144czy\u0107 karambolem. Z lewej strony auta wyszed\u0142 m\u0119\u017cczyzna i pr\u00f3bowa\u0142  wybi\u0107 szyb\u0119 w moim samochodzie. Chcia\u0142 si\u0119 dosta\u0107 do \u015brodka i chyba mnie pobi\u0107. Ostatecznie skopa\u0142  moje auto, a ja odjecha\u0142em szybko. Kiedy zacz\u0105\u0142em ucieka\u0107, kopn\u0105\u0142 jeszcze w zderzak - opowiada nasz czytelnik. || Tu\u017c po tym zdarzeniu rodzina zadzwoni\u0142a pod numer alarmowy 112. || Po publikacji nagrania na portalu tvn24.pl spraw\u0105 zaj\u0119\u0142a si\u0119 komenda policji w Wieruszowie. || Jak poinformowali funkcjonariusze, do odpowiedzialno\u015bci b\u0119d\u0105 si\u0119 starali poci\u0105gn\u0105\u0107 dwie osoby. Kieruj\u0105cego za wykroczenia zwi\u0105zane z tamowaniem ruchu i ze stworzeniem zagro\u017cenia. Natomiast je\u017celi chodzi o osob\u0119, kt\u00f3ra wysz\u0142a z samochodu i mia\u0142a zaatakowa\u0107 rodzin\u0119 podr\u00f3\u017cuj\u0105c\u0105 autem, to w tym przypadku mo\u017cna m\u00f3wi\u0107 o potencjalnym zniszczeniu mienia. To przest\u0119pstwo \u015bcigane na wniosek. || Agresja na drodze by\u0142a r\u00f3wnie\u017c jednym z temat\u00f3w w porannym programie TVN24 \"Wstajesz i wiesz\". Zaproszony do studia ekspert podkre\u015bla\u0142, \u017ce nie mo\u017cna tolerowa\u0107 na drodze niewiedzy oraz chamskiego i agresywnego zachowania. || - Ci\u0119\u017cko jest z tym walczy\u0107, ale wielu kierowc\u00f3w ma ju\u017c w swoich autach kamery. Warto, \u017ceby policja zainteresowa\u0142a si\u0119 tymi nagraniami i \u015bciga\u0142a takich nieodpowiedzialnych kierowc\u00f3w\u00a0 - m\u00f3wi\u0142 we \"Wstajesz i wiesz\" w TVN24 Cezary Tkaczyk z WORD w Szczecinie.", "autor": "aa/gp", "source": "TVN24/Kontakt24"},
{"id": "950257", "url": "https://www.tvn24.pl/wiadomosci-z-kraju,3/podwojny-rocznik-walczy-o-miejsca-w-szkolach-justyna-suchecka-gosciem-tvn24,950257.html", "date": "2019-07-05", "time": "11:35:01", "title": "\"Gdyby nie by\u0142o kumulacji rocznik\u00f3w, nie byliby\u015bmy w tej sytuacji\"", "lead": "W Krakowie m\u00f3wi si\u0119 o tym, \u017ce nawet dwa i p\u00f3\u0142 tysi\u0105ca uczni\u00f3w nie dosta\u0142o si\u0119 do wymarzonych szk\u00f3\u0142. Minister edukacji Dariusz Piontkowski m\u00f3wi, \u017ce zawsze tak by\u0142o. Nie jest tak. Krak\u00f3w jest tego \u015bwietnym dowodem. Tam w zesz\u0142ym roku zabrak\u0142o 1200 miejsc, dwa lata temu 800, jednak przepa\u015b\u0107 mi\u0119dzy 1200, 800 a dwa i p\u00f3\u0142 tysi\u0105ca jest olbrzymia - m\u00f3wi\u0142a we \"Wstajesz i wiesz\" w TVN24 Justyna Suchecka, dziennikarka \"Gazety Wyborczej\".", "text": "W Krakowie m\u00f3wi si\u0119 o tym, \u017ce nawet dwa i p\u00f3\u0142 tysi\u0105ca uczni\u00f3w nie dosta\u0142o si\u0119 do wymarzonych szk\u00f3\u0142. Minister edukacji Dariusz Piontkowski m\u00f3wi, \u017ce zawsze tak by\u0142o. Nie jest tak. Krak\u00f3w jest tego \u015bwietnym dowodem. Tam w zesz\u0142ym roku zabrak\u0142o 1200 miejsc, dwa lata temu 800, jednak przepa\u015b\u0107 mi\u0119dzy 1200, 800 a dwa i p\u00f3\u0142 tysi\u0105ca jest olbrzymia - m\u00f3wi\u0142a we \"Wstajesz i wiesz\" w TVN24 Justyna Suchecka, dziennikarka \"Gazety Wyborczej\". || . Do tej pory wp\u0142yn\u0119\u0142o ponad 10 tysi\u0119cy wniosk\u00f3w. Uczniowie trzecich klas likwidowanych gimnazj\u00f3w i \u00f3smych klas podstaw\u00f3wek walcz\u0105 o miejsca w liceach ze wzgl\u0119du na tak zwany podw\u00f3jny rocznik, dlatego przy rekrutacji liczy si\u0119 ka\u017cdy punkt.                     || Do tej sprawy odnios\u0142a si\u0119 we \"Wstajesz i wiesz\" w TVN24 Justyna Suchecka, dziennikarka \"Gazety Wyborczej\", kt\u00f3ra od o\u015bmiu lat zajmuje si\u0119 tematami edukacji. || - Obl\u0119\u017cenie komisji wynika g\u0142\u00f3wnie z tego, \u017ce te dzieci, m\u0142odzie\u017c, wiedz\u0105, \u017ce ka\u017cdy punkt w ich rekrutacji ma olbrzymie znaczenie - powiedzia\u0142a. || Jak zaznaczy\u0142a, taka sytuacja, gdzie brakuje miejsc ma miejsce w Lublinie, Olsztynie, Krakowie, problemy b\u0119d\u0105 prawdopodobnie te\u017c w Zielonej G\u00f3rze, gdzie dzisiaj maj\u0105 si\u0119 pojawi\u0107 wyniki. - My\u015bl\u0119, \u017ce w Warszawie b\u0119dzie najbardziej dramatycznie, to te\u017c by potwierdza\u0142y dane z okr\u0119gowych komisji, bo o ile jest kilkana\u015bcie tysi\u0119cy wniosk\u00f3w o wgl\u0105d, to w samej Warszawie to jest ponad 10 tysi\u0119cy - m\u00f3wi\u0142a. || Pytana, jak cz\u0119sto egzaminatorzy si\u0119 myl\u0105, odpowiedzia\u0142a, \u017ce niecz\u0119sto. - To s\u0105 tak naprawd\u0119 promile. Tak jak wiemy na przyk\u0142adzie Warszawy z tych ponad ju\u017c sze\u015bciu tysi\u0119cy (rozpatrzonych - red.) wniosk\u00f3w, o ile dobrze pami\u0119tam, tylko 30 wynik\u00f3w poprawiono, wi\u0119c to nie jest du\u017co. Ale ten rok jest szczeg\u00f3lny, bo kilka dni po og\u0142oszeniu wynik\u00f3w okaza\u0142o si\u0119, \u017ce Okr\u0119gowa Komisja Egzaminacyjna w Warszawie \u017ale wpisa\u0142a wyniki uczni\u00f3w z dysleksj\u0105 - powiedzia\u0142a Suchecka. || - My\u015bl\u0119, \u017ce wielu rodzic\u00f3w, nie wiedz\u0105c, \u017ce jest to b\u0142\u0105d informatyczny, a nie \u017ale sprawdzone prace, teraz nie bez powodu jest w stresie i razem ze swoim dzie\u0107mi do OKE si\u0119 wybiera - doda\u0142a.         || Dziennikarka zapytana, jak samorz\u0105dy mog\u0105 rozwi\u0105za\u0107 ten problem, odpar\u0142a, \u017ce \"najpopularniejszy scenariusz i ten, z kt\u00f3rym samorz\u0105dowcy si\u0119 nie kryj\u0105, to jest wys\u0142anie tych uczni\u00f3w do szk\u00f3\u0142 bran\u017cowych\". || - W Krakowie, gdzie m\u00f3wi si\u0119 o tym, \u017ce nawet dwa i p\u00f3\u0142 tysi\u0105ca uczni\u00f3w nie dosta\u0142o si\u0119 do wymarzonych szk\u00f3\u0142, nadal jest bardzo du\u017co wolnych miejsc, ale nie w tych szko\u0142ach, do kt\u00f3rych oni chcieli i\u015b\u0107. Nie jest tak jak m\u00f3wi minister Piontkowski, kt\u00f3ry m\u00f3wi, \u017ce zawsze tak by\u0142o. Krak\u00f3w jest tego \u015bwietnym dowodem. Tam w zesz\u0142ym roku zabrak\u0142o 1200 miejsc, dwa lata temu 800, jednak przepa\u015b\u0107 mi\u0119dzy 1200, 800 a dwa i p\u00f3\u0142 tysi\u0105ca jest olbrzymia - t\u0142umaczy\u0142a. || - Nie by\u0142o tak, \u017ce dzieci by\u0142y zmuszane, by i\u015b\u0107 do szk\u00f3\u0142 bran\u017cowych. By\u0142o bardzo du\u017co przeci\u0119tnych lice\u00f3w, gdzie nadal mo\u017cna by\u0142o wyl\u0105dowa\u0107 w szkole z matur\u0105. Problemem ze szko\u0142\u0105 bran\u017cow\u0105 nie jest to, \u017ce to jest szko\u0142a z\u0142ego wyboru, tylko to jest szko\u0142a bez egzaminu maturalnego - m\u00f3wi\u0142a. || I doda\u0142a, \u017ce \"nie ka\u017cdy, kto mia\u0142 s\u0142aby wynik na egzaminie jest uczniem niezdolnym do  studiowania\". - To nie jest takie proste, to jest bardzo niesprawiedliwie,  bo one (dzieci - red.) b\u0119d\u0105 musia\u0142y zrobi\u0107 trzy lata szko\u0142y bran\u017cowej, a nast\u0119pnie dwa lata bran\u017cowej uzupe\u0142niaj\u0105cej, \u017ceby do tej matury podej\u015b\u0107 - wyja\u015bni\u0142a.                     || Dopytywana, na ile wp\u0142yw na to, co si\u0119 dzieje ma wp\u0142yw brak limit\u00f3w w ilo\u015bci sk\u0142adanych poda\u0144 do lice\u00f3w i do szk\u00f3\u0142 \u015brednich, powiedzia\u0142a: - To jest co\u015b, co zamazywa\u0142o obraz na tym pierwszym etapie rekrutacji, kiedy podawali\u015bmy w mediach, ile jest ch\u0119tnych (os\u00f3b - red.) na miejsce w klasie. To rzeczywi\u015bcie wygl\u0105da\u0142o bardzo dramatycznie. || - My tak naprawd\u0119, kiedy s\u0142yszymy, \u017ce brakuje 800 miejsc, czy 600 miejsc w jakim\u015b mie\u015bcie, to nie m\u00f3wimy o uczniach, kt\u00f3rzy dostali si\u0119 do kilku szk\u00f3\u0142. Oni si\u0119 ju\u017c dostali do jednej, oni do tej jednej z\u0142o\u017c\u0105 papiery, wi\u0119c wypadn\u0105 z tego systemu tak naprawd\u0119 tylko ci, kt\u00f3rzy zdecyduj\u0105 na przyk\u0142ad, \u017ceby p\u00f3j\u015b\u0107 do szko\u0142y niepublicznej albo p\u00f3j\u015b\u0107 do szko\u0142y w mniejszym mie\u015bcie. M\u00f3wienie o tym, \u017ce to normalne, i \u017ce to jest wina samorz\u0105d\u00f3w, jest nieuczciwe, bo samorz\u0105dy w\u0142a\u015bnie po to zrobi\u0142y nab\u00f3r bez limit\u00f3w, \u017ceby wi\u0119cej uczni\u00f3w dosta\u0142o szko\u0142\u0119 ju\u017c na pocz\u0105tku. Gdyby ten limit by\u0142 to sytuacja mog\u0142aby by\u0107 jeszcze gorsza - oceni\u0142a. || Dziennikarka m\u00f3wi\u0142a te\u017c, co mo\u017ce zrobi\u0107 rodzic dziecka, kt\u00f3remu nie uda\u0142o si\u0119 na egzaminie zdoby\u0107 takiej liczby punkt\u00f3w, kt\u00f3ra pozwoli\u0142aby na dostanie si\u0119 do wymarzonego liceum. - Gdyby moje dziecko si\u0119 nie dosta\u0142o do szko\u0142y \u015bredniej, to jednak pierwsz\u0105 rzecz\u0105, kt\u00f3r\u0105 bym zrobi\u0142a to by\u0142by wniosek o wgl\u0105d do pracy. Bo by\u0107 mo\u017ce ma wi\u0119cej punkt\u00f3w ni\u017c wskazywa\u0142o na to \u015bwiadectwo - zaznaczy\u0142a. || - Wielu rodzic\u00f3w wybierze edukacj\u0119 niepubliczn\u0105, cho\u0107 z tym te\u017c b\u0119dzie problem. Po pierwsze nie ka\u017cdego na to sta\u0107, po drugie w tym roku szko\u0142y niepubliczne by\u0142y wyj\u0105tkowo oblegane. W Warszawie by\u0142o po cztery-pi\u0119\u0107 os\u00f3b na miejsce w szko\u0142ach spo\u0142ecznych i prywatnych. Niestety prawdopodobnie czeka ich wyb\u00f3r tej szko\u0142y bran\u017cowej i stan\u0105 przed wyborem jak wybra\u0107 t\u0119 szko\u0142\u0119, \u017ceby ona by\u0142a mo\u017cliwie najlepsza - przyzna\u0142a. || Jak podkre\u015bli\u0142a, pisze o edukacji od o\u015bmiu lat, co roku analizuje gdzie i ile brakuje miejsc i \"to nigdy nie by\u0142o por\u00f3wnywalne\". - Czy na to ma wp\u0142yw podw\u00f3jny rocznik? Zdecydowanie. Gdyby nie by\u0142o tej kumulacji rocznik\u00f3w, to nie byliby\u015bmy w tej sytuacji - stwierdzi\u0142a. || - To czego ja si\u0119 boje, a o czym jeszcze nie my\u015blimy, bo na razie wszyscy skupiaj\u0105 si\u0119 na tych nastolatkach, to jest to, kto ich b\u0119dzie od wrze\u015bnia uczy\u0142. Bo ju\u017c widzimy setki, czasem tysi\u0105ce wakat\u00f3w w wojew\u00f3dztwach, a tak naprawd\u0119 ci dyrektorzy, kt\u00f3rzy ju\u017c szukaj\u0105 nauczycieli, jeszcze nie wiedz\u0105, ile b\u0119d\u0105 mieli klas - doda\u0142a.", "autor": "KB/adso", "source": "tvn24"},
{"id": "950287", "url": "https://www.tvn24.pl/wroclaw,44/wroclaw-szesc-martwych-szczeniat-w-rzece,950287.html", "date": "2019-07-05", "time": "11:47:00", "title": "Sze\u015b\u0107 martwych szczeniak\u00f3w w rzece. Policja szuka osoby, kt\u00f3ra je tam wrzuci\u0142a", "lead": "Na obrze\u017cach Wroc\u0142awia, w niewielkiej rzeczce, znaleziono sze\u015b\u0107 martwych szczeni\u0105t. Spraw\u0105 ju\u017c zaj\u0119\u0142a si\u0119 policja.", "text": "Na obrze\u017cach Wroc\u0142awia, w niewielkiej rzeczce, znaleziono sze\u015b\u0107 martwych szczeni\u0105t. Spraw\u0105 ju\u017c zaj\u0119\u0142a si\u0119 policja. || Stra\u017c miejska odebra\u0142a zg\u0142oszenie od spacerowicza, kt\u00f3ry w rzece \u0141ugowina przy ulicy Tr\u00f3jk\u0105tnej dostrzeg\u0142 dryfuj\u0105ce, martwe szczeniaki. Na miejsce pojecha\u0142 ekopatrol. || - Za pomoc\u0105 czerpaka i liny stra\u017cnicy wy\u0142owili szczeni\u0119ta - informuje Waldemar Forysiak, rzecznik prasowy wroc\u0142awskiej stra\u017cy miejskiej. || Na miejsce wezwana zosta\u0142a policja, kt\u00f3ra przej\u0119\u0142a dalsze czynno\u015bci w sprawie. Funkcjonariusze b\u0119d\u0105 si\u0119 starali wyja\u015bni\u0107 kto mo\u017ce sta\u0107 za \u015bmierci\u0105 zwierz\u0105t. Dzia\u0142ania s\u0105 prowadzone w kierunku art. 35 ustawy o ochronie zwierz\u0105t. || -\u00a0Za opisany czyn, w \u015bwietle obowi\u0105zuj\u0105cych przepis\u00f3w, grozi\u0107 mo\u017ce kara pozbawienia wolno\u015bci do lat trzech, a je\u015bli by\u0142 on zwi\u0105zany ze szczeg\u00f3lnym okrucie\u0144stwem, kara pozbawienia wolno\u015bci nawet do lat pi\u0119ciu - m\u00f3wi \u0141ukasz Dutkowiak, rzecznik policji we Wroc\u0142awiu. || Post\u0119powanie prowadzi komisariat Wroc\u0142aw Le\u015bnica.", "autor": "ib/gp", "source": "TVN24 Wroc\u0142aw"},
{"id": "950008", "url": "https://www.tvn24.pl/poznan,43/angela-merkel-ma-polskie-korzenie-jej-ojciec-mial-na-nazwisko-kazmierczak,950008.html", "date": "2019-07-05", "time": "07:58:00", "title": "Angela Merkel w Poznaniu. Urodzi\u0142 si\u0119 tu jej dziadek, do dzi\u015b mieszka jej rodzina", "lead": "Pochodzi st\u0105d jej dziadek, mieszka wci\u0105\u017c tu jej stryj. I gdyby nie ojciec kanclerz Niemiec, kt\u00f3ry zmieni\u0142 rodzinie nazwisko, Angela Merkel przed wyj\u015bciem za m\u0105\u017c nazywa\u0142aby si\u0119 Angela Ka\u017amierczak.", "text": "Pochodzi st\u0105d jej dziadek, mieszka wci\u0105\u017c tu jej stryj. I gdyby nie ojciec kanclerz Niemiec, kt\u00f3ry zmieni\u0142 rodzinie nazwisko, Angela Merkel przed wyj\u015bciem za m\u0105\u017c nazywa\u0142aby si\u0119 Angela Ka\u017amierczak. || 14 premier\u00f3w przyjecha\u0142o w pi\u0105tek do Poznania na spotkanie lider\u00f3w w ramach Szczytu Ba\u0142kan\u00f3w Zachodnich. W szczycie udzia\u0142 bior\u0105 mi\u0119dzy innymi premier Wielkiej Brytanii Theresa May, premier Francji Edouard Philippe oraz\u00a0kanclerz Niemiec Angela Merkel. || Dla tej ostatniej wizyta w Poznaniu to okazja, by odwiedzi\u0107 rodzinne strony. To w\u0142a\u015bnie st\u0105d pochodzi dziadek kanclerz Niemiec, Ludwig Ka\u017amierczak. || Angela Merkel po raz pierwszy publicznie powiedzia\u0142a o polskich korzeniach w 1995 roku. Potwierdzi\u0142a t\u0119 informacj\u0119 pi\u0119\u0107 lat p\u00f3\u017aniej, precyzuj\u0105c, \u017ce ma w jednej czwartej polskie pochodzenie. || Szczeg\u00f3\u0142y dotycz\u0105ce pochodzenia pani kanclerz niemiecki dziennikarz Stefan Kornelius zamie\u015bci\u0142 w ksi\u0105\u017cce \"Angela Merkel - die Kanzlerin und ihre Welt\" (\"Angela Merkel - kanclerz i jej \u015bwiat\"), kt\u00f3ra ukaza\u0142a si\u0119 w 2013 roku. || W\u00f3wczas Angela Merkel postanowi\u0142a nawet nauczy\u0107 si\u0119 w\u0142a\u015bciwej wymowy swojego pierwotnego nazwiska. O pomoc w tym zakresie poprosi\u0142a Donalda Tuska. || Cho\u0107 Ludwig Ka\u017amierczak to dziadek od strony ojca kanclerz, sama kanclerz nazwiska Ka\u017amierczak nigdy nie nosi\u0142a. Jej panie\u0144skie nazwisko to Kasner. Wszystko za spraw\u0105 jej ojca, kt\u00f3ry przyszed\u0142 na \u015bwiat jako Horst Kazmierczak i w 1930 roku zmieni\u0142 nazwisko na niemieckie Kasner. || \"Gdyby nie ta zmiana, Merkel urodzi\u0142aby si\u0119 jako Angela Kazmierczak, a nie Angela Kasner\" - pisa\u0142 Stefan Kornelius. || W Archiwum Pa\u0144stwowym w Poznaniu do dzi\u015b mo\u017cemy znale\u017a\u0107 zapiski \u015bwiadcz\u0105ce o obecno\u015bci rodziny kanclerz w Poznaniu, m.in. kart\u0119 meldunkow\u0105 prababci Angeli Merkel a matki Ludwiga - Anny Ka\u017amierczak urodzonej w 1871 roku,\u00a0dokument \u015blubu prababci\u00a0Anny Ka\u017amierczak z drugim m\u0119\u017cem Ludwigiem Wojciechowskim czy zapisek \u015bwiadcz\u0105cy o powo\u0142aniu Ludwiga Ka\u017amierczaka do wojska w 1915 roku. || Ludwig Ka\u017amierczak przyszed\u0142 na \u015bwiat w 1896 roku jako nie\u015blubne dziecko Anny Ka\u017amierczak i Ludwiga Wojciechowskiego. By\u0142 wychowywany przez matk\u0119 i jej p\u00f3\u017aniejszego m\u0119\u017ca Ludwiga Rychlickiego. Chocia\u017c formalnie by\u0142 obywatelem niemieckim, rodzina mia\u0142a polskie korzenie. Pozna\u0144 nale\u017ca\u0142 wtedy do Rzeszy Niemieckiej, a do Polski powr\u00f3ci\u0142 po pierwszej wojnie \u015bwiatowej i Powstaniu Wielkopolskim. || Ludwig Ka\u017amierczak przeni\u00f3s\u0142 si\u0119 wtedy do Berlina, zostawiaj\u0105c cz\u0119\u015b\u0107 rodziny w Poznaniu. W stolicy Niemiec pozna\u0142 sw\u0105 przysz\u0142\u0105 \u017con\u0119 Margarethe. Tam te\u017c w 1926 roku urodzi\u0142 si\u0119 ojciec Angeli Merkel. || Dziadek Angeli Merkel pracowa\u0142 jako policjant w dzielnicy Berlina Pankow. Zmar\u0142 w 1959 roku, gdy wnuczka mia\u0142a pi\u0119\u0107 lat. Pani kanclerz nie przypomina go sobie. Pami\u0119ta natomiast dobrze babci\u0119 Margarethe, kt\u00f3ra cz\u0119sto j\u0105 odwiedza\u0142a i zarazi\u0142a pasj\u0105 do muzyki i sztuki. || W Poznaniu do dzi\u015b \u017cyje stryj kanclerz Niemiec, Zygmunt Rychlicki. To, \u017ce jego przodkowie s\u0105 tak\u017ce przodkami Angeli Merkel, odkry\u0142 w 2013 roku po informacjach w mediach na temat polskich korzeni kanclerz. || Babcia poznaniaka, Anna Ka\u017amierczak, by\u0142a prababci\u0105 kanclerz Niemiec, a dziadek kanclerz, Ludwig Ka\u017amierczak, by\u0142 jego wujkiem. || W rozmowie z Aleksandrem Przybylskim, reporterem TVN24, w 2013 roku poznaniak opowiada\u0142, \u017ce pami\u0119ta dziadka Angeli Merkel, Ludwiga Ka\u017amierczaka. Jak m\u00f3wi\u0142 Rychlicki, poniewa\u017c imi\u0119 Ludwig pojawia\u0142o si\u0119 w rodzinie do\u015b\u0107 cz\u0119sto, nazywali go r\u00f3wnie\u017c Stasiem. || W archiwum domowym Zygmunta Rychlickiego, opr\u00f3cz wielu zdj\u0119\u0107 przodk\u00f3w kanclerz Niemiec, jest powojenna korespondencja z ojcem Angeli Merkel, kt\u00f3ry poinformowa\u0142 rodzin\u0119 Rychlickich o \u015bmierci Ludwiga Ka\u017amierczaka. || Dziadek Angeli Merkel mia\u0142 ostatni raz przyjecha\u0107 do Poznania w zimie 1943 roku, w czasie okupacji, na pogrzeb swojej matki, Anny. Zosta\u0142a ona pochowana na cmentarzu na G\u00f3rczynie. || Na tym pogrzebie by\u0142 r\u00f3wnie\u017c 9-letni w\u00f3wczas Rychlicki. || - Utkwi\u0142o mi w pami\u0119ci, \u017ce poszed\u0142em z nim do piekarni i kupi\u0142em bu\u0142ki z makiem, kt\u00f3rych Polacy nie mieli mo\u017cliwo\u015bci kupi\u0107 - wspomina\u0142 w 2013 roku spotkanie z Ka\u017amierczakiem.", "autor": "Filip Czeka\u0142a", "source": "TVN 24 Pozna\u0144, PAP"},
{"id": "950277", "url": "https://www.tvn24.pl/wiadomosci-z-kraju,3/michal-dworczyk-o-niescislosciach-w-swoich-oswiadczeniach-majatkowych,950277.html", "date": "2019-07-05", "time": "12:04:01", "title": "Dworczyk o sprawie o\u015bwiadcze\u0144 maj\u0105tkowych: wstydz\u0119 si\u0119, to kompromituj\u0105ce", "lead": "Niczego nie chcia\u0142em zataja\u0107, ale to pow\u00f3d do wstydu - podkre\u015bli\u0142 szef kancelarii premiera Micha\u0142 Dworczyk, pytany o swoje o\u015bwiadczenia maj\u0105tkowe. CBA poinformowa\u0142o we wtorek o podj\u0119ciu ich analizy na pro\u015bb\u0119 samego Dworczyka.", "text": "Niczego nie chcia\u0142em zataja\u0107, ale to pow\u00f3d do wstydu - podkre\u015bli\u0142 szef kancelarii premiera Micha\u0142 Dworczyk, pytany o swoje o\u015bwiadczenia maj\u0105tkowe. CBA poinformowa\u0142o we wtorek o podj\u0119ciu ich analizy na pro\u015bb\u0119 samego Dworczyka. || - W zwi\u0105zku z doniesieniami medialnymi dotycz\u0105cymi o\u015bwiadcze\u0144 maj\u0105tkowych pana ministra Micha\u0142a Dworczyka, minister zwr\u00f3ci\u0142 si\u0119 do Centralnego Biura Antykorupcyjnego o ich ocen\u0119. CBA podj\u0119\u0142o czynno\u015bci analityczno-informacyjne odno\u015bnie o\u015bwiadcze\u0144 maj\u0105tkowych Dworczyka - przekaza\u0142 we wtorek naczelnik wydzia\u0142u komunikacji spo\u0142ecznej CBA, Temistokles Brodowski. || Dworczyk, kt\u00f3ry w pi\u0105tek by\u0142 go\u015bciem radiowej Tr\u00f3jki t\u0142umaczy\u0142, \u017ce w tej sprawie \"trudno m\u00f3wi\u0107 o ch\u0119ci zatajania czegokolwiek\". - Zw\u0142aszcza, \u017ce wszystkie operacje i dzia\u0142ania (...) zwi\u0105zane z nieruchomo\u015bciami, s\u0105 zawsze prowadzone poprzez przelewy bankowe, s\u0105 od tego odprowadzane podatki i tak dalej - m\u00f3wi\u0142. || Na uwag\u0119 prowadz\u0105cej rozmow\u0119, \u017ce \"prawo jest prawem\", szef KPRM  przytakn\u0105\u0142. - Oczywi\u015bcie, \u017ce tak. I to jest kompromituj\u0105ce. Mog\u0119  powiedzie\u0107 tylko tyle, \u017ce si\u0119 wstydz\u0119 tych uchybie\u0144 - powiedzia\u0142. || Portal OKO.press.pl napisa\u0142 w ubieg\u0142ym tygodniu, \u017ce Dworczyk \"w  o\u015bwiadczeniach maj\u0105tkowych nie ujawni\u0142 dochodu ze sprzeda\u017cy willi pod  Falenic\u0105 i udzia\u0142\u00f3w, kt\u00f3re mia\u0142 w domu obok, do dzi\u015b mieszka w nim z  \u017con\u0105 i dzie\u0107mi, cho\u0107 formalnie w\u0142a\u015bcicielk\u0105 jest jego 80-letnia matka\". || Odnosz\u0105c si\u0119 do tych doniesie\u0144 szef KPRM napisa\u0142 na Facebooku, \u017ce w 2007 roku wraz \u017con\u0105 i jej dwoma bra\u0107mi oraz grup\u0105 12 innych os\u00f3b nabyli od os\u00f3b fizycznych cztery dzia\u0142ki na obrze\u017cach Warszawy. || Jak zaznaczy\u0142, w kolejnych latach w drodze scalania i podzia\u0142u grunt\u00f3w teren zosta\u0142 przekszta\u0142cony na osiem dzia\u0142ek budowlanych, dzia\u0142ki drogowe i cz\u0119\u015bci wsp\u00f3lne. || \"Wsp\u00f3lnie z \u017con\u0105 na jednej z dzia\u0142ek zbudowali\u015bmy dom. Budow\u0119 sfinansowali\u015bmy dzi\u0119ki dw\u00f3m kredytom denominowanym we franku szwajcarskim. Niestety w nied\u0142ugim czasie kurs szwajcarskiej waluty wzr\u00f3s\u0142 o 100 procent, co spowodowa\u0142o wzrost koszt\u00f3w kredytu dla naszej rodziny. W kwietniu 2010 roku zako\u0144czy\u0142em prac\u0119 w Kancelarii Prezydenta RP, \u015bp. L. Kaczy\u0144skiego. Te okoliczno\u015bci sprawi\u0142y, \u017ce wraz z rodzin\u0105 zostali\u015bmy zmuszeni do sprzeda\u017cy naszego domu. \u015arodki ze sprzeda\u017cy domu zosta\u0142y przeznaczone m.in. na sp\u0142at\u0119 jednego kredytu, cz\u0119\u015bci drugiego kredytu oraz na zap\u0142at\u0119 podatku\" - napisa\u0142 w o\u015bwiadczeniu Dworczyk. || Jak t\u0142umaczy\u0142, dzi\u0119ki zgodzie pozosta\u0142ych w\u0142a\u015bcicieli m\u00f3g\u0142 on zamieszka\u0107 wraz z najbli\u017csz\u0105 rodzin\u0105 \"w cz\u0119\u015bci domu typu bli\u017aniak\", kt\u00f3rego w\u0142a\u015bcicielem jest jego matka i kt\u00f3ry jest usytuowany \"na innej dzia\u0142ce, powsta\u0142ej ze scalenia ww. cz\u0119\u015bci wsp\u00f3lnych, kt\u00f3ra mia\u0142a by\u0107 pierwotnie przeznaczona na plac zabaw\". || \"W wyniku szeregu dokonywanych czynno\u015bci prawnych w o\u015bwiadczeniu maj\u0105tkowym za rok 2012 nie uwzgl\u0119dni\u0142em 2/800 udzia\u0142u w dzia\u0142ce obj\u0119tej ksi\u0119g\u0105 wieczyst\u0105 KW nr WA6M00446663/2 oraz 1/16 udzia\u0142u we wsp\u00f3\u0142w\u0142asno\u015bci nieruchomo\u015bci obj\u0119tej ksi\u0119g\u0105 wieczyst\u0105 KW nr WA6M00316517/4, kt\u00f3rych w\u0142a\u015bcicielem by\u0142em do dnia 26 lutego 2013 roku\" - napisa\u0142. || Dworczyk wyrazi\u0142 wdzi\u0119czno\u015b\u0107 swojej matce \"i innym osobom, kt\u00f3re w trudnym czasie pomog\u0142y jego rodzinie\". \"Bez komentarza pozostawiam okre\u015blenie domu, kt\u00f3ry sprzeda\u0142em jako willa, kt\u00f3rej by\u0142em w\u0142a\u015bcicielem do 2012 roku, gdy\u017c w momencie sprzeda\u017cy by\u0142a to nieruchomo\u015b\u0107 niewyko\u0144czona, kt\u00f3rej obecny wygl\u0105d nadali nowi w\u0142a\u015bciciele\" - podkre\u015bli\u0142. || \"Na zako\u0144czenie chcia\u0142bym podkre\u015bli\u0107, \u017ce trudno oprze\u0107 si\u0119 wra\u017ceniu, i\u017c kolejny opublikowany tekst ma przede wszystkim na celu przedstawienie mojej osoby w skrajnie niekorzystnym \u015bwietle\" - wskaza\u0142 szef kancelarii premiera. || W maju portal OKO.press napisa\u0142, \u017ce Dworczyk mia\u0142 w co najmniej 12 o\u015bwiadczeniach maj\u0105tkowych zatai\u0107, \u017ce posiada udzia\u0142y w sp\u00f3\u0142ce, kt\u00f3ra zapewnia budynki i wyposa\u017cenie szko\u0142om pod patronatem Opus Dei. || Fa\u0142szywe deklaracje - jak twierdzi portal - Dworczyk sk\u0142ada\u0142 jako radny, pose\u0142 i minister. Portal napisa\u0142, \u017ce po pytaniach dziennikarzy w tej sprawie, polityk mia\u0142 z\u0142o\u017cy\u0107 w Sejmie korekty czterech o\u015bwiadcze\u0144. || - To jest sytuacja, kt\u00f3ra nigdy nie powinna si\u0119 wydarzy\u0107. Mog\u0119 tylko powiedzie\u0107: przepraszam. 0,18 procent udzia\u0142\u00f3w sp\u00f3\u0142ki non profit, organizacji po\u017cytku publicznego, kt\u00f3re posiadam, kt\u00f3ra prowadzi de facto szko\u0142\u0119, do kt\u00f3rej chodz\u0105 moje dzieci, o tym m\u00f3wimy - t\u0142umaczy\u0142 wtedy Dworczyk, komentuj\u0105c te informacje.", "autor": "akw/adso", "source": "PAP"},
{"id": "950273", "url": "https://www.tvn24.pl/wiadomosci-ze-swiata,2/korea-poludniowa-kyodo-zamknieto-fundacje-pomocy-dla-tzw-comfort-women,950273.html", "date": "2019-07-05", "time": "12:17:01", "title": "Powraca sp\u00f3r o \"comfort women\". Seul zamyka fundacj\u0119 pomocy dla dawnych niewolnic seksualnych", "lead": "Formalnie zamkni\u0119to dzia\u0142aj\u0105c\u0105 w Korei Po\u0142udniowej i finansowan\u0105 przez Japoni\u0119 fundacj\u0119 pomocy dla tak zwanych comfort women, czyli kobiet zmuszanych do \u015bwiadczenia us\u0142ug seksualnych przez japo\u0144skich okupant\u00f3w w czasie II wojny \u015bwiatowej - poda\u0142a w pi\u0105tek agencja Kyodo.", "text": "Formalnie zamkni\u0119to dzia\u0142aj\u0105c\u0105 w Korei Po\u0142udniowej i finansowan\u0105 przez Japoni\u0119 fundacj\u0119 pomocy dla tak zwanych comfort women, czyli kobiet zmuszanych do \u015bwiadczenia us\u0142ug seksualnych przez japo\u0144skich okupant\u00f3w w czasie II wojny \u015bwiatowej - poda\u0142a w pi\u0105tek agencja Kyodo. || Seul podj\u0105\u0142 decyzj\u0119 o rozwi\u0105zaniu Fundacji Pojednania i Uzdrowienia w listopadzie 2018 roku. Przeciwko jej likwidacji protestowa\u0142o Tokio. || Zamkni\u0119cie fundacji wpisuje si\u0119 w eskalacj\u0119 sporu pomi\u0119dzy obiema stolicami, zwi\u0105zanego z histori\u0105 japo\u0144skiej inwazji i okupacji P\u00f3\u0142wyspu Korea\u0144skiego w latach 1910-1945. Konflikt niedawno przeni\u00f3s\u0142 si\u0119 r\u00f3wnie\u017c na sfer\u0119 gospodarcz\u0105. Wed\u0142ug po\u0142udniowokorea\u0144skiej agencji Yonhap w czasie okupacji i II wojny \u015bwiatowej do pracy w japo\u0144skiej sieci wojskowych dom\u00f3w publicznych zmuszano 200 tys. Koreanek. || Fundacja by\u0142a jednym z filar\u00f3w dwustronnego porozumienia z 2015 roku, w kt\u00f3rym obie azjatyckie stolice zgodzi\u0142y si\u0119 \"ostatecznie i nieodwracalnie\" zako\u0144czy\u0107 sp\u00f3r zwi\u0105zany z niewolnictwem seksualnym z czas\u00f3w wojny. W ramach umowy Japonia przeznaczy\u0142a miliard jen\u00f3w (ponad 33 mln z\u0142) na pomoc wykorzystywanym kobietom i ich rodzinom. || Agencja Kyodo w pi\u0105tek poda\u0142a, powo\u0142uj\u0105c si\u0119 na anonimowe \u017ar\u00f3d\u0142o, \u017ce fundacja zosta\u0142a formalnie zlikwidowana. W reakcji na te doniesienia zast\u0119pca sekretarza japo\u0144skiego rz\u0105du Yasutoshi Nishimura o\u015bwiadczy\u0142, \u017ce Japonia tej decyzji \"nigdy nie zaakceptuje\". || Wed\u0142ug obserwator\u00f3w zamkni\u0119cie fundacji mo\u017ce sygnalizowa\u0107 ch\u0119\u0107 praktycznego uniewa\u017cnienia ca\u0142ego porozumienia z 2015 roku, kt\u00f3re - jak przyznaje agencja Kyodo - nie cieszy si\u0119 popularno\u015bci\u0105 w po\u0142udniowokorea\u0144skim spo\u0142ecze\u0144stwie. Prezydent Korei Po\u0142udniowej Mun Dze In zapewnia\u0142 jednak, \u017ce Seul nie chce zrywa\u0107 porozumienia i nie d\u0105\u017cy do jego renegocjacji. || Og\u0142aszaj\u0105c w 2018 roku decyzj\u0119 o rozwi\u0105zaniu fundacji, po\u0142udniowokorea\u0144skie w\u0142adze informowa\u0142y, \u017ce w porozumieniu z wykorzystywanymi kobietami i innymi osobami znajd\u0105 odpowiedni spos\u00f3b na wydanie 5,78 mld won\u00f3w (ok. 19 mln z\u0142), kt\u00f3re pozostan\u0105 z japo\u0144skiego funduszu, jak r\u00f3wnie\u017c dodatkowych 10,3 mld won\u00f3w (ok. 34,5 mln z\u0142), kt\u00f3re Seul postanowi\u0142 doda\u0107 od siebie. || W czwartek w Japonii wesz\u0142y w \u017cycie nowe przepisy ograniczaj\u0105ce eksport do Korei Po\u0142udniowej trzech rodzaj\u00f3w materia\u0142\u00f3w u\u017cywanych do produkcji uk\u0142ad\u00f3w scalonych i wy\u015bwietlaczy m.in. przez Samsunga, LG i SK. Wicepremier Korei Po\u0142udniowej, minister gospodarki i finans\u00f3w Hong Nam Ki oceni\u0142 te restrykcje jako \"oczywisty akt odwetu gospodarczego\" i ostrzeg\u0142, \u017ce Seul na niego zareaguje. || Sp\u00f3r pomi\u0119dzy Kore\u0105 Po\u0142udniow\u0105 a Japoni\u0105 nasili\u0142 si\u0119 w pa\u017adzierniku 2018 roku, gdy po\u0142udniowokorea\u0144ski s\u0105d zawyrokowa\u0142, \u017ce japo\u0144ska firma Nippon Steel Corp. musi wyp\u0142aci\u0107 czterem Korea\u0144czykom odszkodowania za prac\u0119 przymusow\u0105. Japo\u0144ski rz\u0105d pot\u0119pi\u0142 ten wyrok. Tokio utrzymuje, \u017ce kwestia odszkodowa\u0144 zosta\u0142a ostatecznie zamkni\u0119ta w 1965 roku, gdy oba kraje podpisa\u0142y dwustronn\u0105 umow\u0119 o normalizacji stosunk\u00f3w. Wed\u0142ug prezydenta Muna porozumienie mi\u0119dzy krajami z 2015 roku nie zamyka jednak drogi do ubiegania si\u0119 o odszkodowania przez osoby prywatne. || W\u0142adze Japonii uzasadnia\u0142y wprowadzenie restrykcji w eksporcie trzech rodzaj\u00f3w materia\u0142\u00f3w do Korei Po\u0142udniowej \"znacz\u0105cym pogorszeniem relacji wzajemnego szacunku\" pomi\u0119dzy krajami.", "autor": "ft/adso", "source": "PAP"},
{"id": "950283", "url": "https://www.tvn24.pl/wiadomosci-z-kraju,3/burmistrz-olecka-w-sprawie-smierci-blanki-mops-byl-przeciwny-by-dziecko-wrocilo-do-matki,950283.html", "date": "2019-07-05", "time": "11:43:02", "title": "Burmistrz Olecka: MOPS by\u0142 przeciwny, by dziecko wr\u00f3ci\u0142o do matki", "lead": "Gdy s\u0105d zwr\u00f3ci\u0142 si\u0119 o opini\u0119 w sprawie tego, czy dziewi\u0119ciomiesi\u0119czna Blanka powinna wr\u00f3ci\u0107 do matki biologicznej, Miejski O\u015brodek Pomocy Spo\u0142ecznej oraz Powiatowe Centrum Pomocy Rodzinie wyda\u0142y opini\u0119 negatywn\u0105 - poinformowa\u0142 w pi\u0105tek burmistrz Olecka Karol Sobczak. Jak doda\u0142, nic nie wskazuje na to, by pracownik socjalny zajmuj\u0105cy si\u0119 rodzin\u0105 zaniedbywa\u0142 swoje obowi\u0105zki.", "text": "Gdy s\u0105d zwr\u00f3ci\u0142 si\u0119 o opini\u0119 w sprawie tego, czy dziewi\u0119ciomiesi\u0119czna Blanka powinna wr\u00f3ci\u0107 do matki biologicznej, Miejski O\u015brodek Pomocy Spo\u0142ecznej oraz Powiatowe Centrum Pomocy Rodzinie wyda\u0142y opini\u0119 negatywn\u0105 - poinformowa\u0142 w pi\u0105tek burmistrz Olecka Karol Sobczak. Jak doda\u0142, nic nie wskazuje na to, by pracownik socjalny zajmuj\u0105cy si\u0119 rodzin\u0105 zaniedbywa\u0142 swoje obowi\u0105zki. || Na pi\u0105tkowej konferencji prasowej przedstawiono wyniki kontroli w Miejskim O\u015brodku Pomocy Spo\u0142ecznej w Olecku (wojew\u00f3dztwo warmi\u0144sko-mazurskie) po tragicznej \u015bmierci 9-miesi\u0119cznej Blanki. Kontrol\u0119 w ubieg\u0142ym tygodniu zleci\u0142 burmistrz Olecka. - Opiekun spo\u0142eczny z ramienia MOPS-u opiekowa\u0142 si\u0119 dzieckiem i matk\u0105, i rodzin\u0105, mo\u017cna powiedzie\u0107, od dnia narodzin (Blanki - red.) - poinformowa\u0142 burmistrz Olecka Karol Sobczak.         || Jak m\u00f3wi\u0142, z przeprowadzonego wywiadu wynika, \u017ce pracownik regularnie monitorowa\u0142 sytuacj\u0119 w rodzinie. - Nie wychodzi nam obraz, \u017ce tutaj pracownik socjalny zaniedbywa\u0142 swoje obowi\u0105zki - doda\u0142. || - 2 listopada, gdy pracownicy MOPS dostali komunikat od mieszka\u0144c\u00f3w, \u017ce co\u015b z\u0142ego dzieje si\u0119 z matk\u0105, pracownicy MOPS wraz z policj\u0105 podj\u0119li dzia\u0142ania w spos\u00f3b natychmiastowy - powiedzia\u0142, dodaj\u0105c, \u017ce by\u0142o to dzia\u0142anie na tyle szybkie, \u017ce ju\u017c 5 listopada s\u0105d na wniosek MOPS-u \"zabezpieczy\u0142 dziecko w rodzinie zast\u0119pczej\". Jak m\u00f3wi\u0142, podczas gdy dziecko przebywa\u0142o w tzw. pogotowiu zast\u0119pczym, matka podda\u0142a si\u0119 terapii, leczeniu i ca\u0142y czas \"podejmowa\u0142a dobr\u0105 wol\u0119 do tego, by dziecko do niej wr\u00f3ci\u0142o\". || - 7 lutego tego roku nast\u0105pi\u0142a sytuacja, \u017ce s\u0105d zwr\u00f3ci\u0142 si\u0119 z opini\u0105 do PCPR-u (Powiatowego Centrum Pomocy Rodzinie - red.), jak PCPR ocenia tak\u0105 mo\u017cliwo\u015b\u0107, by dziecko wr\u00f3ci\u0142o do matki biologicznej. Opinia PCPR-u oraz naszego MOPS-u by\u0142a negatywna i s\u0105d nie przychyli\u0142 si\u0119 do tych pr\u00f3\u015bb matki - powiedzia\u0142. Jak doda\u0142, mimo to 14 marca na rozprawie s\u0105dowej, na kt\u00f3rej nie pojawi\u0142 si\u0119 pracownik MOPS, s\u0105d wyda\u0142 opini\u0119, \u017ce dziecko powinno trafi\u0107 z powrotem do matki. || - Nie mamy dost\u0119pu do protoko\u0142u oraz nie wiemy, jaki by\u0142 przebieg tej rozprawy - podkre\u015bli\u0142 burmistrz Olecka.                     || Burmistrz poinformowa\u0142, \u017ce dokumentacja MOPS w tej sprawie zosta\u0142a zabezpieczona przez prokuratur\u0119, ale ma nadziej\u0119, \u017ce ta przeka\u017ce miastu kserokopie. W\u0142adze miasta Olecko chc\u0105 zako\u0144czy\u0107 kontrol\u0119 do 31 sierpnia. || - W tej chwili b\u0119dzie poddawane wyja\u015bnieniu, dlaczego MOPS nie by\u0142 na tej rozprawie, dlaczego nie dostali\u015bmy uzasadnienia decyzji s\u0105du i dlaczego MOPS nie z\u0142o\u017cy\u0142 za\u017calenia od decyzji s\u0105du - powiedzia\u0142 Karol Sobczak. || Wiceburmistrz Olecka Sylwia Wieloch powiedzia\u0142a, \u017ce po powrocie Blanki do biologicznej matki nic nie wskazywa\u0142o na to, \u017ce dziecko jest maltretowane. - Z informacji wynika, \u017ce dziecko by\u0142o zdrowe, pogodne, radosne, nie by\u0142o \u017cadnych \u015blad\u00f3w czy uraz\u00f3w - doda\u0142a Wieloch. || - Pracownik socjalny tydzie\u0144 przed tragedi\u0105 mia\u0142 dziecko na r\u0119kach i nie zauwa\u017cy\u0142 \u017cadnych niepokoj\u0105cych \u015blad\u00f3w, ani w zachowaniu dziecka, ani na ciele dziecka, wi\u0119c nie mo\u017cemy na tym etapie zgodzi\u0107 si\u0119 z opini\u0105 publiczn\u0105, kt\u00f3ra twierdzi, \u017ce dziecko by\u0142o przez wiele miesi\u0119cy maltretowane. Pracownik temu wyra\u017anie zaprzecza - doda\u0142 burmistrz Sobczak. || Burmistrz poinformowa\u0142, \u017ce Anna W. nied\u0142ugo przed tragedi\u0105 otrzyma\u0142a z MOPS spor\u0105 kwot\u0119 pieni\u0119dzy, chodzi\u0142o o r\u00f3\u017cne \u015bwiadczenia zwi\u0105zane z urodzeniem dziecka oraz pomoc socjaln\u0105. Kwot\u0119 oko\u0142o trzech tysi\u0119cy z\u0142otych kobieta przeznaczy\u0142a w cz\u0119\u015bci na sp\u0142at\u0119 czynszu i na ubranka dla dziecka. Planowa\u0142a te\u017c kupi\u0107 dziecku \u0142\u00f3\u017ceczko. Nie wiadomo, jak spo\u017cytkowa\u0142a reszt\u0119 pieni\u0119dzy.         || Dziewi\u0119ciomiesi\u0119czna dziewczynka zmar\u0142a 22 czerwca wieczorem. Policja   zatrzyma\u0142a w zwi\u0105zku z jej \u015bmierci\u0105 jej rodzic\u00f3w. Sekcja zw\u0142ok dziecka  wykaza\u0142a, \u017ce przyczyn\u0105 \u015bmierci by\u0142 krwotok wewn\u0119trzny i  uszkodzenie  m\u00f3zgu. Dziewczynka mia\u0142a obra\u017cenia g\u0142owy i klatki  piersiowej.  Prawdopodobnie by\u0142a bita t\u0119pym narz\u0119dziem. Niewykluczone, \u017ce by\u0142a  uderzona o kant sto\u0142u. Mog\u0142o doj\u015b\u0107 dodatkowo do wykorzystania  seksualnego dziecka. || Kilka dni p\u00f3\u017aniej rodzice zostali tymczasowo aresztowani. Wcze\u015bniej  prokuratura przedstawi\u0142a im zarzuty zab\u00f3jstwa dziecka ze szczeg\u00f3lnym  okrucie\u0144stwem, zn\u0119cania si\u0119 nad niemowl\u0119ciem i wykorzystania seksualnego  dziewczynki. 36-latka i 44-latek nie przyznali si\u0119 do zarzut\u00f3w. Do  zab\u00f3jstwa dziewczynki dosz\u0142o po trzech miesi\u0105cach od jej powrotu z  rodziny zast\u0119pczej do biologicznych rodzic\u00f3w. || Grzegorz W.,  || . Dowody uzyskane w toku prowadzanego post\u0119powania wskaza\u0142y, \u017ce m\u0119\u017cczyzna nie jest sprawc\u0105 zarzucanych mu czyn\u00f3w - poinformowa\u0142a prokuratura. || Wed\u0142ug Prokuratury Okr\u0119gowej w Suwa\u0142kach, wyniki bada\u0144 DNA  dowodz\u0105, \u017ce \u015blady biologiczne na ciele zmar\u0142ej dziewczynki nie nale\u017c\u0105 do  Grzegorza W. Z kolei wydruki po\u0142\u0105cze\u0144 telefonicznych oraz lokalizacja  telefonu kom\u00f3rkowego podejrzanego wskazuj\u0105, \u017ce w czasie zbrodni nie  przebywa\u0142 w mieszkaniu. Tak\u017ce \u015bwiadkowie potwierdzaj\u0105, \u017ce by\u0142 w tym  czasie w innym miejscu. || Po \u015bmierci dziecka w\u0142adze lokalne w Olecku zarz\u0105dzi\u0142y kontrol\u0119 w  Miejskim O\u015brodku Pomocy Spo\u0142ecznej w Olecku. || Zast\u0119pca Rzecznika Dyscyplinarnego S\u0105d\u00f3w Powszechnych Micha\u0142 Lasota  podj\u0105\u0142 czynno\u015bci wyja\u015bniaj\u0105ce w sprawie mo\u017cliwego pope\u0142nienia  przewinienia dyscyplinarnego przez s\u0119dzi\u0119 S\u0105du Rejonowego w Olecku, polegaj\u0105cego na  niedope\u0142nieniu obowi\u0105zk\u00f3w, co skutkowa\u0142o \u015bmierci\u0105 9-miesi\u0119cznej Blanki.", "autor": "kb//adso", "source": "PAP, TVN24"},
{"id": "950216", "url": "https://www.tvn24.pl/wiadomosci-z-kraju,3/coraz-wiecej-chetnych-na-szczepienie-przeciwko-hpv-polska-i-swiat,950216.html", "date": "2019-07-05", "time": "08:04:01", "title": "Coraz wi\u0119cej ch\u0119tnych na szczepienie przeciwko HPV, ale w aptekach brakuje preparat\u00f3w", "lead": "Polacy chc\u0105 si\u0119\u00a0chroni\u0107 przed wirusem HPV i coraz cz\u0119\u015bciej si\u0119gaj\u0105 po szczepionki. Preparat ten sta\u0142 si\u0119 tak popularny, \u017ce w wielu aptekach go zabrak\u0142o. To zainteresowanie cieszy lekarzy, kt\u00f3rzy wskazuj\u0105, \u017ce szczepienie na HPV mo\u017ce zupe\u0142nie wyeliminowa\u0107 raka szyjki macicy. Materia\u0142 programu \"Polska i\u00a0\u015awiat\".", "text": "Polacy chc\u0105 si\u0119\u00a0chroni\u0107 przed wirusem HPV i coraz cz\u0119\u015bciej si\u0119gaj\u0105 po szczepionki. Preparat ten sta\u0142 si\u0119 tak popularny, \u017ce w wielu aptekach go zabrak\u0142o. To zainteresowanie cieszy lekarzy, kt\u00f3rzy wskazuj\u0105, \u017ce szczepienie na HPV mo\u017ce zupe\u0142nie wyeliminowa\u0107 raka szyjki macicy. Materia\u0142 programu \"Polska i\u00a0\u015awiat\". || W aptekach coraz cz\u0119\u015bciej s\u0142ycha\u0107 pytania o szczepionk\u0119 przeciwko wirusowi HPV, czyli przeciwko wirusowi brodawczaka ludzkiego. Ale farmaceuci w wielu przypadkach ostatni raz widzieli preparat na oczy w okolicach stycznia. || - Apteka nie jest w stanie sprowadzi\u0107 tego, nie jest w stanie tego zam\u00f3wi\u0107, ostatni raz, jak nam si\u0119 uda\u0142o, to jako\u015b p\u00f3\u0142 roku temu i od tego czasu jest brak w hurtowniach - m\u00f3wi farmaceutka Agnieszka Lewandowska. || To samo m\u00f3wi\u0105 lekarze. Mimo \u017ce zlecaj\u0105 szczepienie, nie da si\u0119 go zrealizowa\u0107. || - Pacjentki otrzymuj\u0105 recepty, otrzymuj\u0105 skierowania na wykonanie odpowiednich procedur szczepionkowych, niestety wi\u0119kszo\u015b\u0107 z nich wraca z kwitkiem - wypowiada si\u0119 profesor Mariusz Bidzi\u0144ski, kierownik Kliniki Ginekologii Onkologicznej w Warszawskim Centrum Onkologii. || To wszystko przez wzmo\u017cone zainteresowanie szczepieniami - uwa\u017ca farmakolog kliniczny doktor Leszek Borkowski - a tak\u017ce przez brak mo\u017cliwo\u015b\u0107 \"doprodukowania\" szczepionek w szybkim czasie. || - Jednego roku szczepi si\u0119\u00a0troszeczk\u0119 wi\u0119cej, innego troszeczk\u0119 mniej os\u00f3b i trudno jest na zapas zgromadzi\u0107 szczepionki. Zw\u0142aszcza \u017ce taka szczepionka, kt\u00f3ra kosztuje znaczne pieni\u0105dze, przeterminowuje si\u0119 i potem po prostu trzeba to wyrzuci\u0107 - wskazuje dr Borkowski. || Na rynku istnieje kilka szczepionek, podaje si\u0119 je w dw\u00f3ch lub w trzech dawkach, w zale\u017cno\u015b\u0107 od wieku szczepionej osoby. Najlepiej szczepi\u0107 i dziewczynki, i ch\u0142opc\u00f3w jeszcze przed  inicjacj\u0105 seksualn\u0105. || Warto to robi\u0107, bo naukowcy, patrz\u0105c na dane statyczne, stawiaj\u0105 tez\u0119, \u017ce  dzi\u0119ki powszechnym szczepieniom ju\u017c nied\u0142ugo mo\u017cliwe by\u0142oby ca\u0142kowite  wyeliminowanie raka szyjki macicy. || - W populacji australijskiej w tej chwili szansa na wykrycie raka szyjki macicy jest praktycznie zerowa, czyli kr\u00f3tko m\u00f3wi\u0105c, wida\u0107, \u017ce programy profilaktyki w oparciu o profilaktyk\u0119 pierwotn\u0105, czyli szczepienia, s\u0105 bardzo, bardzo efektywne - wskazuje profesor Bidzi\u0144ski. || Naukowcy z uniwersytetu Laval w Quebecu przeanalizowali 65 bada\u0144 prowadzonych w 14 wysoko rozwini\u0119tych krajach mi\u0119dzy innymi w Wielkiej Brytanii, Niemczech, Stanach Zjednoczonych i Australii. || Okaza\u0142o si\u0119, \u017ce w okresie od pi\u0119ciu do o\u015bmiu lat od rozpocz\u0119cia programu szczepie\u0144 w krajach tych  dosz\u0142o do zmniejszenia zaka\u017ce\u0144 szczeg\u00f3lnie niebezpiecznym podtypem wirusa HPV w\u015br\u00f3d dziewcz\u0105t w wieku 15-19 lat a\u017c o 83 procent. W grupie kobiet w wieku 20-24 lat  ten spadek wynosi\u0142 66 procent. || Lekarze t\u0142umacz\u0105, \u017ce naj\u0142atwiej pozby\u0107\u00a0si\u0119 zmian przedrakowych, wykrytych na wczesnym etapie dzi\u0119ki cytologii. Gdy dojdzie do rozwoju raka, cz\u0119sto konieczna jest radykalna operacja. || W Polsce szczepienia przeciwko HPV nie s\u0105 obowi\u0105zkowe, nie s\u0105 wi\u0119c te\u017c refundowane przez Narodowy Fundusz Zdrowia. Coraz cz\u0119\u015bciej jednak na finansowanie szczepie\u0144 decyduj\u0105\u00a0si\u0119 samorz\u0105dy mi\u0119dzy innymi w Krakowie, Gdyni, Poznaniu, Gda\u0144sku i od jesieni w Warszawie. || - Nasz konkurs, kt\u00f3ry b\u0119dziemy kierowa\u0107 do podmiot\u00f3w leczniczych zak\u0142ada takie rozwi\u0105zanie, \u017ce ci, kt\u00f3rzy przyst\u0105pi\u0105 do konkursu, zostan\u0105 wybrani, b\u0119d\u0105 musieli we w\u0142asnym zakresie zakupi\u0107 te szczepionki. Liczymy na to, \u017ce ich rozpoznanie rynku farmaceutycznego jest dobre - m\u00f3wi Magdalena \u0141a\u0144 z zespo\u0142u prasowego\u00a0Urz\u0119du Miasta Sto\u0142ecznego Warszawy. || Warszawscy urz\u0119dnicy licz\u0105 na to, \u017ce problemy z dost\u0119pno\u015bci\u0105 szczepionek nie pokrzy\u017cuj\u0105 tych plan\u00f3w.", "autor": "ads/adso", "source": "PAP"},
{"id": "950301", "url": "https://www.tvn24.pl/wiadomosci-ze-swiata,2/arabia-saudyjska-przechwycono-drony-wystrzelone-przez-rebeliantow-huti,950301.html", "date": "2019-07-05", "time": "12:52:00", "title": "Mia\u0142y eksplodowa\u0107 na lotnisku. Saudyjska armia: przechwycili\u015bmy kolejne drony", "lead": "Biuro rzecznika prasowego dow\u00f3dztwa mi\u0119dzynarodowej koalicji walcz\u0105cej z jeme\u0144skimi rebeliantami Huti poinformowa\u0142o w czwartek o przechwyceniu dron\u00f3w wycelowanych w lotnisko w mie\u015bcie D\u017cizan na po\u0142udniu Arabii Saudyjskiej, kt\u00f3ra stoi na czele tej koalicji. W niedziel\u0119 r\u00f3wnie\u017c dosz\u0142o do takiej sytuacji.", "text": "Biuro rzecznika prasowego dow\u00f3dztwa mi\u0119dzynarodowej koalicji walcz\u0105cej z jeme\u0144skimi rebeliantami Huti poinformowa\u0142o w czwartek o przechwyceniu dron\u00f3w wycelowanych w lotnisko w mie\u015bcie D\u017cizan na po\u0142udniu Arabii Saudyjskiej, kt\u00f3ra stoi na czele tej koalicji. W niedziel\u0119 r\u00f3wnie\u017c dosz\u0142o do takiej sytuacji. || Wcze\u015bniej o podj\u0119tych atakach na Arabi\u0119 Saudyjsk\u0105 informowa\u0142y \u017ar\u00f3d\u0142a zwi\u0105zane z proira\u0144skimi rebeliantami Huti. || Czwartkowy atak jest kolejnym uderzeniem Huti w newralgiczn\u0105 infrastruktur\u0119 Arabii Saudyjskiej w ostatnich dniach i kolejnym nieudanym. || W niedziel\u0119 \u017ar\u00f3d\u0142a wojskowe kr\u00f3lestwa poda\u0142y, \u017ce saudyjska obrona przeciwlotnicza przechwyci\u0142a dwa drony wystrzelone z Jemenu przez rebeliant\u00f3w Huti. Mia\u0142y one uderzy\u0107 w lotniska w miastach Abha i D\u017cizan. || Pa\u0144stwowa agencja prasowa kr\u00f3lestwa Saud\u00f3w SPA, poda\u0142a w niedziel\u0119, \u017ce drony nie spowodowa\u0142y \u017cadnych ofiar ani szk\u00f3d. || Proira\u0144scy rebelianci Huti coraz cz\u0119\u015bciej u\u017cywaj\u0105 za\u0142adowanych materia\u0142ami wybuchowymi dron\u00f3w do atak\u00f3w na cele w po\u0142udniowej cz\u0119\u015bci Arabii Saudyjskiej. || Jemen pogr\u0105\u017cony jest w chaosie od 2011 roku, gdy spo\u0142eczna rewolta po\u0142o\u017cy\u0142a kres wieloletnim dyktatorskim rz\u0105dom prezydenta Alego Abd Allaha Salaha. Konflikt nasili\u0142 si\u0119, gdy w marcu 2015 roku interwencj\u0119 w Jemenie rozpocz\u0119\u0142a Arabia Saudyjska. || Mi\u0119dzynarodowa koalicja kraj\u00f3w, gdzie dominuj\u0105 sunnici: Bahrajn, Bangladesz, Egipt, Jordania, Katar, Kuwejt, Maroko, Senegal, Sudan i Zjednoczone Emiraty Arabskie, a kt\u00f3rej przewodzi Arabia Saudyjska, od czterech lat walczy w Jemenie ze wspieranymi przez Iran rebeliantami Huti pod has\u0142em przywr\u00f3cenia do w\u0142adzy prezydenta Abd ar-Raba Mansura al-Hadiego. Hadiemu podlega tylko po\u0142udniowa cz\u0119\u015b\u0107 kraju; Huti kontroluj\u0105 terytoria na p\u00f3\u0142nocy i zachodzie Jemenu. || Wed\u0142ug ONZ wojna w Jemenie poch\u0142on\u0119\u0142a od 2015 r. prawie 10 tys. ofiar i wywo\u0142a\u0142a jeden z \"najwi\u0119kszych kryzys\u00f3w humanitarnych na \u015bwiecie\".", "autor": "ft", "source": "PAP"},
{"id": "950258", "url": "https://www.tvn24.pl/wiadomosci-ze-swiata,2/usa-kongresmen-justin-amash-odchodzi-z-partii-republikanskiej,950258.html", "date": "2019-07-05", "time": "12:32:02", "title": "Amerykanie wybrali Kongres", "lead": "Cz\u0142onek Izby Reprezentant\u00f3w USA Justin Amash przekaza\u0142 w czwartek, \u017ce odchodzi z Partii Republika\u0144skiej. Wcze\u015bniej jako jedyny przedstawicielem GOP w Kongresie wzywa\u0142 do impeachmentu prezydenta Donalda Trumpa. Amash oceni\u0142, \u017ce ameryka\u0144ski system dwupartyjny mo\u017ce doprowadzi\u0107 do rozpadu demokracji przedstawicielskiej.", "text": "Cz\u0142onek Izby Reprezentant\u00f3w USA Justin Amash przekaza\u0142 w czwartek, \u017ce odchodzi z Partii Republika\u0144skiej. Wcze\u015bniej jako jedyny przedstawicielem GOP w Kongresie wzywa\u0142 do impeachmentu prezydenta Donalda Trumpa. Amash oceni\u0142, \u017ce ameryka\u0144ski system dwupartyjny mo\u017ce doprowadzi\u0107 do rozpadu demokracji przedstawicielskiej. || Amash, kt\u00f3ry reprezentuje na Kapitolu stan Michigan, powiadomi\u0142 o swojej decyzji na \u0142amach dziennika \"Washington Post\". Uzasadni\u0142 to faktem, \u017ce Partia Republika\u0144ska (GOP) nie odnosi si\u0119 nale\u017cycie do problem\u00f3w, w obliczu kt\u00f3rych stoi Ameryka. || Od dawna nie podziela\u0142 pogl\u0105d\u00f3w swego ugrupowania w kontrowersyjnych kwestiach, w tym prawa w\u0142adz federalnych do inwigilacji, w sprawach polityki zagranicznej i procedur kongresowych. || W maju jako jedyny republikanin w Kongresie twierdzi\u0142, \u017ce Izba Reprezentant\u00f3w powinna wszcz\u0105\u0107 procedur\u0119 impeachmentu w zwi\u0105zku ze stawianymi Trumpowi zarzutami utrudniania \u015bledztwa dotycz\u0105cego wp\u0142ywu Rosji na rezultaty wybor\u00f3w w USA. || Amash przypomnia\u0142 w dzienniku, \u017ce jest synem uchod\u017ac\u00f3w z Palestyny. Akcentowa\u0142, \u017ce Stany Zjednoczone i Partia Republika\u0144ska z jej programem ograniczonej roli rz\u0105du, wolno\u015bci\u0105 gospodarcz\u0105 i indywidualn\u0105 umo\u017cliwi\u0142y jego rodzinie spe\u0142nienie \"ameryka\u0144skiego marzenia\". \"W ostatnich latach jednak rozczarowa\u0142em si\u0119 polityk\u0105 partyjn\u0105 i przestraszy\u0142em si\u0119 tego, co widz\u0119. System dwupartyjny przekszta\u0142ci\u0142 si\u0119 w egzystencjalne zagro\u017cenie dla ameryka\u0144skich zasad i instytucji\" - oceni\u0142. || Kongresmen odwo\u0142a\u0142 si\u0119 do przem\u00f3wienia po\u017cegnalnego Jerzego Waszyngtona. Przypomnia\u0142 jego obawy, \u017ce stronniczo\u015b\u0107 partyjna, \"nieroz\u0142\u0105czna z nasz\u0105 natur\u0105\", by\u0142a \"najwi\u0119kszym wrogiem\" i nale\u017cy jej po\u0142o\u017cy\u0107 kres. || Zdaniem Amasha pod pretekstem jedno\u015bci partii ignoruje si\u0119 najbardziej podstawowe za\u0142o\u017cenia porz\u0105dku konstytucyjnego: rozdzia\u0142 w\u0142adzy, federalizm i rz\u0105dy prawa. || Rezultatem - oceni\u0142 - jest konsolidacja w\u0142adzy politycznej i bliski rozpad demokracji przedstawicielskiej. Lojalno\u015b\u0107 wobec partii staje si\u0119 wa\u017cniejsza ni\u017c s\u0142u\u017cenie narodowi ameryka\u0144skiemu czy ochrona instytucji rz\u0105dz\u0105cych - doda\u0142. || W opinii kongresmena dla zachowania wolno\u015bci nale\u017cy uzmys\u0142owi\u0107 obu partiom, \u017ce nie mog\u0105 kontynuowa\u0107 partyjnych rozgrywek kosztem ludzi. Wytyka\u0142 im prowadzenie do podzia\u0142\u00f3w i dehumanizacji. Og\u0142osi\u0142 si\u0119 niezale\u017cnym politykiem. || \"Prosz\u0119 was, aby\u015bcie uwierzyli, \u017ce mo\u017cemy zrobi\u0107 co\u015b lepszego ni\u017c dwupartyjny system i pracowa\u0107 nad tym\" - apelowa\u0142. || Decyzja kongresmena wzmog\u0142a spekulacje, \u017ce b\u0119dzie si\u0119 ubiega\u0142 o nominacj\u0119 Partii Libertaria\u0144skiej jako kandydata na prezydenta w 2020 roku. || W reakcji na postanowienie Amasha Trump uzna\u0142 go na Twitterze za \"kompletnego przegranego\", uciekiniera z partii, kt\u00f3ry nie zosta\u0142by wybrany w nast\u0119pnych wyborach. || \"Wspania\u0142a wiadomo\u015b\u0107 dla Partii Republika\u0144skiej, \u017ce odchodzi jeden z najg\u0142upszych i najbardziej nielojalnych ludzi w Kongresie. (...) Wiedzia\u0142, \u017ce nie mo\u017ce liczy\u0107 na nominacj\u0119, by ponownie startowa\u0107 w Wielkim Stanie Michigan\" - skwitowa\u0142 Trump. || Zaznaczy\u0142, \u017ce pojawili si\u0119 ju\u017c rywale ubiegaj\u0105cy si\u0119 o miejsce Amasha.", "autor": "ft/adso", "source": "PAP"},
{"id": "950236", "url": "https://www.tvn24.pl/wiadomosci-ze-swiata,2/sudan-porozumienie-wojskowych-i-opozycji-w-sprawie-podzialu-wladzy,950236.html", "date": "2019-07-05", "time": "09:16:01", "title": "Przewr\u00f3t w Sudanie", "lead": "Przedstawiciele Tymczasowej Rady Wojskowej, kt\u00f3ra przej\u0119\u0142a w\u0142adz\u0119 w Sudanie po obaleniu w kwietniu prezydenta Omara el-Baszira oraz opozycji podpisali w nocy z czwartku na pi\u0105tek porozumienie o podziale w\u0142adzy w pa\u0144stwie w trzyletnim okresie przej\u015bciowym.", "text": "Przedstawiciele Tymczasowej Rady Wojskowej, kt\u00f3ra przej\u0119\u0142a w\u0142adz\u0119 w Sudanie po obaleniu w kwietniu prezydenta Omara el-Baszira oraz opozycji podpisali w nocy z czwartku na pi\u0105tek porozumienie o podziale w\u0142adzy w pa\u0144stwie w trzyletnim okresie przej\u015bciowym. || Po zako\u0144czeniu tego okresu w Sudanie maj\u0105 si\u0119 odby\u0107 wolne wybory - powiedzia\u0142 dziennikarzom podczas konferencji prasowej przedstawiciel Unii Afryka\u0144skiej, Mohamed Hassan, kt\u00f3ry podj\u0105\u0142 si\u0119 mediacji w trwaj\u0105cym od wielu miesi\u0119cy sporze mi\u0119dzy wojskowymi i opozycj\u0105 zjednoczon\u0105 w sojuszu Si\u0142 Stoj\u0105cych za Deklaracj\u0105 Wolno\u015bci i Przemian (DFCF). || Zgodnie z ustaleniami przyj\u0119tymi w nocy z czwartku na pi\u0105tek zostanie powo\u0142ana do \u017cycia polityczna Rada Niepodleg\u0142o\u015bci, kt\u00f3rej pracami b\u0119d\u0105 kierowa\u0107 na zmian\u0119 wojskowi i opozycja. Rada b\u0119dzie funkcjonowa\u0107 przez okres nie d\u0142u\u017cszy ni\u017c 3 lata - do wybor\u00f3w. || Strony zgodzi\u0142y si\u0119 te\u017c na utworzenie technokratycznego, apolitycznego gabinetu ministr\u00f3w oraz przeprowadzenie szczeg\u00f3\u0142owego \u015bledztwa w sprawie krwawych zaj\u015b\u0107, do jakich dosz\u0142o w ostatnim okresie w Chartumie. || W trakcie rozm\u00f3w ustalono, \u017ce na obecnym etapie nie b\u0119dzie powo\u0142ana do \u017cycia rada legislacyjna (odpowiednik parlamentu). Zgodnie z porozumieniem podpisanym ponad miesi\u0105c temu Si\u0142y Stoj\u0105ce za Deklaracj\u0105 Wolno\u015bci i Przemian (DFCF) mia\u0142y mie\u0107 2/3 mandat\u00f3w w tym organie w\u0142adzy. Do zrealizowania tego zamiaru jednak nie dosz\u0142o, poniewa\u017c 3 czerwca s\u0142u\u017cba bezpiecze\u0144stwa brutalnie zaatakowa\u0142a uczestnik\u00f3w demonstracji w Chartumie, co spowodowa\u0142o zerwanie rozm\u00f3w. || Mimo brutalnego st\u0142umienia pikiety przed siedzib\u0105 Tymczasowej Rady Wojskowej, si\u0142om porz\u0105dkowym nie uda\u0142o si\u0119 z\u0142ama\u0107 oporu spo\u0142ecze\u0144stwa. W niedziel\u0119 dziesi\u0105tki tysi\u0119cy demonstrant\u00f3w znowu wysz\u0142y na ulice stolicy Sudanu, a tak\u017ce innych miast, aby domaga\u0107 si\u0119 przekazania w\u0142adzy w kraju cywilom. || Fala represji, kt\u00f3ra nast\u0105pi\u0142a po 3 czerwca spowodowa\u0142a - wed\u0142ug organizator\u00f3w protest\u00f3w - co najmniej 128 ofiar \u015bmiertelnych w ca\u0142ym kraju. Wed\u0142ug w\u0142adz zgin\u0119\u0142o 61 os\u00f3b, w tym - 3 funkcjonariuszy s\u0142u\u017cb bezpiecze\u0144stwa. || Niepokoje spo\u0142eczne w Sudanie wybuch\u0142y w grudniu. Pocz\u0105tkowo spowodowane by\u0142y rosn\u0105cymi cenami, a tak\u017ce brakiem \u017cywno\u015bci i paliw, szybko jednak zacz\u0119to domaga\u0107 si\u0119 dymisji rz\u0105dz\u0105cego krajem przez prawie 30 lat prezydenta Omara el-Baszira. Zosta\u0142 on zmuszony do ust\u0105pienia 11 kwietnia, a w\u0142adz\u0119 przej\u0119\u0142a Tymczasowa Rada Wojskowa. By\u0142y prezydent trafi\u0142 do aresztu. || W Sudanie przeciwko Baszirowi wszcz\u0119to \u015bledztwo w zwi\u0105zku z podejrzeniem prania brudnych pieni\u0119dzy i posiadania znacznej ilo\u015bci dewiz z niewyja\u015bnionych \u017ar\u00f3de\u0142. Baszir zosta\u0142 oskar\u017cony przez Mi\u0119dzynarodowy Trybuna\u0142 Karny o zbrodnie przeciwko ludzko\u015bci, zbrodnie wojenne i ludob\u00f3jstwo w suda\u0144skiej prowincji Darfur.", "autor": "ft/adso", "source": "PAP"},
{"id": "942793", "url": "https://www.tvn24.pl/wiadomosci-z-kraju,3/polskie-sily-powietrzne-mysliwce-mig-29-uziemione-tylko-dwa-f-16-na-dyzurze,942793.html", "date": "2019-07-05", "time": "09:03:00", "title": "Tylko dwa F-16 na dy\u017curze bojowym. MiGi-29 nadal uziemione", "lead": "Min\u0119\u0142y ju\u017c cztery miesi\u0105ce, odk\u0105d uziemione s\u0105 polskie my\u015bliwce MiG-29. Przez kolejne katastrofy tych maszyn wojsko, zamiast czterech samolot\u00f3w, utrzymuje w gotowo\u015bci do natychmiastowego startu w razie zagro\u017cenia lub niecodziennej sytuacji tylko dwa F-16.", "text": "Min\u0119\u0142y ju\u017c cztery miesi\u0105ce, odk\u0105d uziemione s\u0105 polskie my\u015bliwce MiG-29. Przez kolejne katastrofy tych maszyn wojsko, zamiast czterech samolot\u00f3w, utrzymuje w gotowo\u015bci do natychmiastowego startu w razie zagro\u017cenia lub niecodziennej sytuacji tylko dwa F-16. || Do ostatniej katastrofy MiGa-29 dosz\u0142o  || . Samolot spad\u0142 kilka minut po starcie z bazy ko\u0142o Mi\u0144ska Mazowieckiego. By\u0142 to pierwszy lot po pracach serwisowych. Pilot katapultowa\u0142 si\u0119 i z niegro\u017anymi obra\u017ceniami trafi\u0142 do szpitala.  Samolot uleg\u0142 ca\u0142kowitemu zniszczeniu. Mimo to w wojskowej nomenklaturze  by\u0142a to awaria. Obowi\u0105zuj\u0105ce w si\u0142ach zbrojnych przepisy pozwalaj\u0105 nazywa\u0107 katastrofami jedynie te zdarzenia, w kt\u00f3rych kto\u015b zginie. || Loty MiG\u00f3w-29 w polskich Si\u0142ach Powietrznych zosta\u0142y zawieszone. To standardowa procedura, gdy nie wiadomo, jaka by\u0142a przyczyna wypadku. Do dzisiaj my\u015bliwce tego typu nie wr\u00f3ci\u0142y na polskie niebo i wci\u0105\u017c nie wiadomo, kiedy to si\u0119 zmieni. || \u2013 Aktualnie trwaj\u0105 analizy nad wznowieniem lot\u00f3w przez samoloty MiG-29 \u2013 informuje tvn24.pl pp\u0142k Marek Pawlak, rzecznik prasowy Dow\u00f3dztwa Generalnego Rodzaj\u00f3w Si\u0142 Zbrojnych. Temu dow\u00f3dztwu w czasie pokoju podlega zdecydowana wi\u0119kszo\u015b\u0107 \u017co\u0142nierzy, w tym praktycznie ca\u0142e lotnictwo wojskowe i to do dow\u00f3dcy generalnego nale\u017cy decyzja, czy wznowi\u0107 loty MiG-\u00f3w. || Przyczyny katastrofy wci\u0105\u017c stara si\u0119 ustali\u0107 Komisja Badania Wypadk\u00f3w Lotniczych Lotnictwa Pa\u0144stwowego. Jej raport do tej pory nie dotar\u0142 do DGRSZ. Stopniowo nadesz\u0142y za to wst\u0119pne zalecenia profilaktyczne, czyli informacja, co nale\u017cy zrobi\u0107, by zn\u00f3w nie dosz\u0142o do wypadku. Wojsko teraz je wdra\u017ca. \u2013 Ich tre\u015b\u0107 obejmowa\u0142a zar\u00f3wno spos\u00f3b wykorzystania samolot\u00f3w MiG-29 do szkolenia, jak r\u00f3wnie\u017c obszar techniki lotniczej \u2013 poinformowa\u0142 pp\u0142k Pawlak. || Zastrzegaj\u0105cy sobie anonimowo\u015b\u0107 oficerowie Si\u0142 Powietrznych powiedzieli nam, \u017ce loty my\u015bliwc\u00f3w MiG-29 mia\u0142y zosta\u0107 wznowione ju\u017c na pocz\u0105tku maja. Tak\u0105 dat\u0119 podawa\u0142 te\u017c w kwietniu Onet, kt\u00f3ry napisa\u0142, \u017ce przyczyn\u0105 katastrofy by\u0142o zu\u017cycie silnika: mia\u0142o doj\u015b\u0107 do awarii jednej z cz\u0119\u015bci, prawdopodobnie p\u0119k\u0142 wirnik wentylatora. || Nawet je\u015bli my\u015bliwce MiG-29 zn\u00f3w b\u0119d\u0105 lata\u0107, nie b\u0119dzie to oznacza\u0142o, \u017ce automatycznie wr\u00f3c\u0105 do wype\u0142niania zada\u0144 zwi\u0105zanych z ochron\u0105 polskiej przestrzeni powietrznej. Najpierw za\u0142ogi wznowi\u0105 szkolenie. Dopiero z czasem odzyskaj\u0105 gotowo\u015b\u0107 bojow\u0105. Ile dok\u0142adnie to potrwa, tego jeszcze nie wiadomo, ale na prze\u0142omie 2018 i 2019 roku okaza\u0142o si\u0119, \u017ce pi\u0119\u0107 miesi\u0119cy mi\u0119dzy wznowieniem lot\u00f3w a kolejn\u0105 katastrof\u0105 to zbyt kr\u00f3tki czas na powr\u00f3t do dy\u017cur\u00f3w bojowych. || Za chwil\u0119 przerwa w lotach MiG-\u00f3w-29 b\u0119dzie d\u0142u\u017csza od tej z ubieg\u0142ego roku, do tej pory rekordowej, je\u015bli chodzi o ten typ samolotu w polskim lotnictwie.  ||  Do\u015bwiadczony pilot zgin\u0105\u0142, cho\u0107 si\u0119 katapultowa\u0142. Loty szkoleniowe  zosta\u0142y wznowione dopiero 5 listopada, czyli po 122 dniach. Tyle mi\u0119\u0142o w czwartek 4 lipca, od katastrofy z 4 marca tego roku. || Komisja badaj\u0105ca wypadek z lipca 2018 r. zaleci\u0142a m.in. zmiany w fotelach katapultowych K-36, kt\u00f3re wcze\u015bniej by\u0142y modyfikowane podczas remont\u00f3w w polskich zak\u0142adach. Jako jeden z pierwszych o tych problemach informowa\u0142 magazyn \"Czarno na Bia\u0142ym\" w TVN24. || Po katastrofie pod Pas\u0142\u0119kiem przez d\u0142u\u017cszy czas nie lata\u0142y tak\u017ce samoloty szturmowe Su-22. R\u00f3wnie\u017c one s\u0105 wyposa\u017cone w fotele K-36. W czerwcu 2019 r. Polska Grupa Zbrojeniowa poinformowa\u0142a, \u017ce w zwi\u0105zku z zako\u0144czeniem prac przez komisj\u0119 badaj\u0105c\u0105 wypadek rozwi\u0105za\u0142a umowy z osobami, kt\u00f3re bezpo\u015brednio uczestniczy\u0142y w procesie projektowania pier\u015bcienia, kt\u00f3ry okaza\u0142 si\u0119 wadliw\u0105 cz\u0119\u015bci\u0105 fotela. || Problemy z MiG-ami doprowadzi\u0142y do zmian w systemie obrony powietrznej. Zanim pod Pas\u0142\u0119kiem rozbi\u0142 si\u0119 my\u015bliwiec, wojsko utrzymywa\u0142o w gotowo\u015bci do szybkiego startu \u0142\u0105cznie cztery samoloty. By\u0142a to jedna para F-16 w bazie w Poznaniu-Krzesinach lub w \u0141asku ko\u0142o \u0141odzi oraz jedna para MiG-\u00f3w w Mi\u0144sku Mazowieckim lub w Malborku. || Od lipca 2018 r. wojsko dysponuje tylko jedn\u0105 par\u0105 dy\u017curn\u0105 F-16. M\u00f3wili o tym publicznie dwaj kolejni dow\u00f3dcy operacyjni rodzaj\u00f3w si\u0142 zbrojnych genera\u0142owie S\u0142awomir Wojciechowski i Tomasz Piotrowski. To w\u0142a\u015bnie dow\u00f3dca operacyjny jest w Polsce odpowiedzialny za ochron\u0119 granicy pa\u0144stwa w przestrzeni powietrznej. || Ka\u017cda taka para dy\u017curna jest gotowa do startu w czasie od kilku do kilkunastu minut. Gdyby zasz\u0142a taka potrzeba, wojsko mo\u017ce poderwa\u0107 kolejne samoloty, ale ich start zajmie wi\u0119cej czasu. Ile by to dok\u0142adnie trwa\u0142o, nie wiadomo. Od lat nie by\u0142o potrzeby, \u017ceby to robi\u0107. || Przed katastrof\u0105 pod Pas\u0142\u0119kiem para MiG-\u00f3w podlega\u0142a bezpo\u015brednio polskiemu dow\u00f3dztwu. Para F-16 by\u0142a oddelegowana do zintegrowanego systemu obrony powietrznej NATO. Sojusz P\u00f3\u0142nocnoatlantycki traktuje bowiem przestrze\u0144 powietrzn\u0105 wszystkich swoich cz\u0142onk\u00f3w jako ca\u0142o\u015b\u0107. || Je\u015bli w Europie trzeba poderwa\u0107 par\u0119 dy\u017curn\u0105, dowodzi ni\u0105 jedno z dw\u00f3ch centr\u00f3w \u2013 albo w Niemczech, albo w Hiszpanii. Granic\u0105 stref odpowiedzialno\u015bci jest linia Alp. Je\u015bli natomiast jacy\u015b sojusznicy nie maj\u0105 w\u0142asnych my\u015bliwc\u00f3w \u2013 tak jak Litwa, \u0141otwa, Estonia, Islandia, Albania, S\u0142owenia i Luksemburg (a w przysz\u0142o\u015bci tak\u017ce prawdopodobnie Macedonia P\u00f3\u0142nocna, kt\u00f3ra ko\u0144czy proces wchodzenia do NATO) \u2013 odpowiedzialno\u015b\u0107 za ich przestrze\u0144 powietrzn\u0105 przejmuj\u0105 inne pa\u0144stwa. || Polskie Si\u0142y Powietrzne nie wystawi\u0142y te\u017c drugiej pary dy\u017curnej na F-16, cho\u0107 posiadaj\u0105 48 takich maszyn. Nie wszystkie samoloty s\u0105 gotowe do startu, bo np. przechodz\u0105 przegl\u0105dy i remonty. Na przeszkodzie stoi te\u017c liczba pilot\u00f3w, inne zadania i szkolenie \u2013 t\u0142umaczy\u0142 w marcu w rozmowie z portalem Defence24 dow\u00f3dca operacyjny gen. dyw. Tomasz Piotrowski. Oceni\u0142 te\u017c, \u017ce \"ewidentnie brakuje nam statk\u00f3w powietrznych do realizacji zada\u0144\". || Jednym z tych zada\u0144 by\u0142a NATO-wska misja Baltic Air Policing, kt\u00f3ra strze\u017ce przestrzeni powietrznej Litwy, \u0141otwy i Estonii. Przez pierwsze cztery miesi\u0105ce 2019 r. uczestniczy\u0142y w niej polskie Si\u0142y Powietrzne. Do bazy w Szawlach na Litwie wys\u0142a\u0142y cztery samoloty wielozadaniowe F-16 wraz z pilotami i personelem naziemnym. Na pocz\u0105tku 2020 r. Polak\u00f3w czeka kolejny dy\u017cur w pa\u0144stwach ba\u0142tyckich \u2013 tym razem lotnicy przenios\u0105 si\u0119 na cztery miesi\u0105ce do Estonii. || Ka\u017cda taka misja wp\u0142ywa na gotowo\u015b\u0107 do wykonywania zada\u0144 w polskiej przestrzeni powietrznej. Lotnicy najpierw przechodz\u0105 dodatkowe szkolenia i certyfikacj\u0119, czyli sprawdzian przed wyjazdem. A po powrocie do Polski z regu\u0142y id\u0105 na dodatkowe urlopy. Efekt? Przez jaki\u015b czas jest mniej pilot\u00f3w i personelu naziemnego, kt\u00f3ry mo\u017ce bra\u0107 udzia\u0142 w dy\u017curach bojowych. || Wystawieniu drugiej pary dy\u017curnej do ochrony polskiej przestrzeni powietrznej nie sprzyja te\u017c wielka modernizacja bazy w \u0141asku, jednej z dw\u00f3ch, gdzie stacjonuj\u0105 F-16. Z tego powodu lotnisko od d\u0142u\u017cszego czasu jest wy\u0142\u0105czone z u\u017cycia. Samoloty wojskowe maj\u0105 zn\u00f3w z niego korzysta\u0107 na prze\u0142omie lipca i sierpnia. || Sposobem na zwi\u0119kszenie liczby samolot\u00f3w na dy\u017curach bojowych m\u00f3g\u0142by by\u0107 zakup kolejnych maszyn.  || . W czerwcu w czasie wizyty prezydenta Andrzeja Dudy w USA poinformowano, \u017ce  || . Wci\u0105\u017c nie wiadomo jednak, kiedy mog\u0142aby zosta\u0107 podpisana umowa. Od tego momentu minie jeszcze kilka lat, zanim pierwsze maszyny zostan\u0105 dostarczone, i kilka kolejnych do czasu osi\u0105gni\u0119cia gotowo\u015bci bojowej. Ile czasu to zajmie? W przypadku F-16 umow\u0119 podpisano w 2003 r., a ostateczny sprawdzian gotowo\u015bci nast\u0105pi\u0142 dziewi\u0119\u0107 lat p\u00f3\u017aniej. || Poniewa\u017c para samolot\u00f3w dy\u017curnych jest obecnie jedna, a o\u015brodki kierowania dwa \u2013 polski i NATO-wski - wojsko musia\u0142o wprowadzi\u0107 i sprawdzi\u0107 procedury przekazywania nawzajem dowodzenia, gdyby zasz\u0142a taka potrzeba. Uda\u0142o si\u0119 to zrobi\u0107 nie tylko na \u0107wiczeniach, ale tak\u017ce w realnej sytuacji. Dosz\u0142o do niej w marcu, gdy ma\u0142y cywilny samolot straci\u0142 \u0142\u0105czno\u015b\u0107 podczas lotu w p\u00f3\u0142nocnej Polsce. Wed\u0142ug dow\u00f3dcy operacyjnego wszystko odby\u0142o si\u0119 sprawnie, co oznacza, \u017ce \"uda\u0142o si\u0119 osi\u0105gn\u0105\u0107 system, kt\u00f3ry jest efektywny, przetrenowany, bezpieczny i mo\u017cliwy do zastosowania przy obecnym stanie technicznym naszych samolot\u00f3w\". || Pary samolot\u00f3w pe\u0142ni\u0105 dy\u017cury bojowe i s\u0105 gotowe do startu 24 godziny na dob\u0119 na wypadek, gdyby kto\u015b chcia\u0142 naruszy\u0107 polsk\u0105 przestrze\u0144 powietrzn\u0105. Jednak zadania wojskowych lotnik\u00f3w nie ograniczaj\u0105 si\u0119 tylko do tego. Udzielaj\u0105 oni tak\u017ce pomocy cywilnym i wojskowym statkom powietrznym w sytuacjach awaryjnych wyst\u0119puj\u0105cych podczas lotu. Ostatnio taka g\u0142o\u015bna \u2013 dos\u0142ownie i w przeno\u015bni \u2013 sytuacja mia\u0142a miejsce w styczniu. Para dy\u017curnych F-16 przekroczy\u0142a barier\u0119 d\u017awi\u0119ku, by dogoni\u0107 cywilny samolot, z kt\u00f3rym nie by\u0142o \u0142\u0105czno\u015bci. || Polskie F-16 asystowa\u0142y te\u017c pilotowanemu przez kpt. Tadeusza Wron\u0119 Boeingowi 767, kt\u00f3ry 1 listopada 2011 r. l\u0105dowa\u0142 bez wysuni\u0119tych k\u00f3\u0142 na lotnisku Chopina w Warszawie. Zadaniem pilot\u00f3w wojskowych by\u0142o w\u00f3wczas potwierdzenie, czy podwozie rzeczywi\u015bcie si\u0119 nie wysun\u0119\u0142o. Wprawdzie wskazywa\u0142y na to przyrz\u0105dy samolotu pasa\u017cerskiego, ale jego za\u0142oga nie mog\u0142a sprawdzi\u0107, czy to prawda. || Si\u0142y Powietrzne pozyskiwa\u0142y my\u015bliwce MiG-29 stopniowo. Cz\u0119\u015b\u0107 maszyn zakupiono bezpo\u015brednio od producenta w Zwi\u0105zku Radzieckim i sprowadzano do Mi\u0144ska Mazowieckiego od 1989 roku. Cz\u0119\u015b\u0107 samolot\u00f3w by\u0142a u\u017cywana i trafi\u0142a do Polski z Czech i Niemiec. D\u0142ugo cieszy\u0142y si\u0119 reputacj\u0105 bardzo bezpiecznych. || Jeszcze na pocz\u0105tku 2016 r. polscy piloci mieli do dyspozycji 32 MiGi-29. Od tego czasu utracono cztery maszyny. Pierwsza zosta\u0142a ci\u0119\u017cko uszkodzona w 2016 r. w po\u017carze na ziemi. W grudniu 2017 r. kolejny samolot rozbi\u0142 si\u0119 podczas podchodzenia do l\u0105dowania w bazie w Mi\u0144sku Mazowieckim. Pilot prze\u017cy\u0142, a loty MiG\u00f3w-29 wznowiono ju\u017c w styczniu 2018 roku. Zalecenia, jakie wyda\u0142a komisja badaj\u0105ca ten wypadek, dotyczy\u0142y wy\u0142\u0105cznie szkolenia, co mo\u017ce wskazywa\u0107 na b\u0142\u0105d lotnika. || Do kolejnych \u2013 wspomnianych ju\u017c \u2013 katastrof dosz\u0142o w lipcu 2018 roku i marcu 2019 roku. W latach 2018-19 mia\u0142y miejsce tak\u017ce co najmniej dwa przypadki rozhermetyzowania si\u0119 kabiny MiGa-29 w czasie lotu.", "autor": "Rafa\u0142 Lesiecki", "source": "tvn24.pl"},
{"id": "950268", "url": "https://www.tvn24.pl/wiadomosci-z-kraju,3/schetyna-apeluje-do-psl-i-ludzi-dobrej-woli-o-wspolprace,950268.html", "date": "2019-07-05", "time": "10:34:03", "title": "Schetyna apeluje \"do wszystkich ludzi dobrej woli\"", "lead": "P\u00f3j\u015bcie do wybor\u00f3w rozbitej, podzielonej opozycji to przepis na zwyci\u0119stwo Prawa i Sprawiedliwo\u015bci. Apelujemy do wszystkich ludzi dobrej woli, do wszystkich \u015brodowisk, do demokratycznej opozycji o wsp\u00f3\u0142prac\u0119. Apelujemy r\u00f3wnie\u017c do PSL, kt\u00f3re jest naszym pierwszym wyborem koalicyjnym - powiedzia\u0142 w pi\u0105tek lider Platformy Obywatelskiej Grzegorz Schetyna.", "text": "P\u00f3j\u015bcie do wybor\u00f3w rozbitej, podzielonej opozycji to przepis na zwyci\u0119stwo Prawa i Sprawiedliwo\u015bci. Apelujemy do wszystkich ludzi dobrej woli, do wszystkich \u015brodowisk, do demokratycznej opozycji o wsp\u00f3\u0142prac\u0119. Apelujemy r\u00f3wnie\u017c do PSL, kt\u00f3re jest naszym pierwszym wyborem koalicyjnym - powiedzia\u0142 w pi\u0105tek lider Platformy Obywatelskiej Grzegorz Schetyna. || Grzegorz Schetyna powiedzia\u0142 na pi\u0105tkowej konferencji prasowej, \u017ce szeroka koalicja opozycji ma wsp\u00f3\u0142pracowa\u0107 w kampanii i wygra\u0107 wybory. - Takie jest nasze za\u0142o\u017cenie, taki jest cel. Bardzo wyra\u017anie chc\u0119 powiedzie\u0107, \u017ce zrobimy wszystko, \u017ceby tak si\u0119 sta\u0142o - zadeklarowa\u0142 lider PO.                     || - Wiemy, \u017ce du\u017co dzieje si\u0119 na scenie politycznej, \u017ce r\u00f3\u017cne partie, ugrupowania pr\u00f3buj\u0105 szuka\u0107 swojej to\u017csamo\u015bci czy swojego udzia\u0142u w koalicyjnych porozumieniach. Chc\u0119 bardzo wyra\u017anie powiedzie\u0107: naszym pierwszym wyborem jest PSL. Te\u017c chc\u0119 bardzo wyra\u017anie powiedzie\u0107, \u017ce Koalicja istnieje i b\u0119dzie istnia\u0142a - zapowiedzia\u0142 Schetyna. || Podkre\u015bli\u0142, \u017ce koalicja jest gotowa wej\u015b\u0107 intensywnie w kampani\u0119 wyborcz\u0105. Wyrazi\u0142 nadziej\u0119, \u017ce wsp\u00f3\u0142prac\u0119 z ni\u0105 podejmie PSL. - To od delegat\u00f3w PSL zale\u017cy, czy p\u00f3jd\u0105 razem w porozumieniu, we wsp\u00f3\u0142pracy z Koalicj\u0105 Obywatelsk\u0105, czy te\u017c p\u00f3jd\u0105 sami - zwr\u00f3ci\u0142 uwag\u0119 Schetyna. || - P\u00f3j\u015bcie samemu w tych wyborach, p\u00f3j\u015bcie rozbitej, podzielonej opozycji to przepis na zwyci\u0119stwo PiS. Dlatego do wszystkich ludzi dobrej woli, do wszystkich \u015brodowisk, do opozycji demokratycznej apelujemy o wsp\u00f3\u0142prac\u0119, o otwarto\u015b\u0107 i dobr\u0105 wol\u0119, apelujemy tak\u017ce do PSL - podkre\u015bli\u0142 lider Platformy. || Liderzy Koalicji Obywatelskiej Grzegorz Schetyna, Katarzyna Lubnauer i Barbara Nowacka ruszaj\u0105 w pi\u0105tek w przedwyborcz\u0105 tras\u0119. - Rozpoczyna si\u0119 kampania wyborcza, ruszamy dzisiaj w objazd p\u00f3\u0142nocnego Mazowsza i Podlasia. B\u0119dziemy w Wierzbnie i W\u0119growie, ko\u0144czymy dzie\u0144 w Bia\u0142ymstoku - powiedzia\u0142 szef PO. || W sobot\u0119 Koalicja Obywatelska zawita do Rajgrodu, Augustowa i Suwa\u0142k (wojew\u00f3dztwo podlaskie). - Przysz\u0142y tydzie\u0144 to aktywno\u015bci naszych bus\u00f3w, wolontariuszy, ludzi Koalicji Obywatelskiej i samorz\u0105dowc\u00f3w w wojew\u00f3dztwie \u0142\u00f3dzkim, kujawsko-pomorskim i mazowieckim - doda\u0142 lider PO.", "autor": "KB/adso", "source": "PAP"},
{"id": "950295", "url": "https://www.tvn24.pl/wiadomosci-z-kraju,3/plock-pilot-jak-52-do-konca-przytomny-nagranie-z-kamery,950295.html", "date": "2019-07-05", "time": "13:08:27", "title": "Pilot rozbi\u0142 si\u0119 podczas pokaz\u00f3w w P\u0142ocku. \"Do ko\u0144ca by\u0142 przytomny\". Odtworzyli nagranie z kokpitu", "lead": "58-letni pilot z Niemiec do momentu uderzenia w lustro wody by\u0142 przytomny i skoncentrowany na prowadzeniu samolotu. 15 czerwca podczas Pikniku Lotniczego w P\u0142ocku m\u0119\u017cczyzna zgin\u0105\u0142 w katastrofie podczas wykonywania ewolucji.", "text": "58-letni pilot z Niemiec do momentu uderzenia w lustro wody by\u0142 przytomny i skoncentrowany na prowadzeniu samolotu. 15 czerwca podczas Pikniku Lotniczego w P\u0142ocku m\u0119\u017cczyzna zgin\u0105\u0142 w katastrofie podczas wykonywania ewolucji. || Ekspertom uda\u0142o si\u0119 odtworzy\u0107 nagranie z kamery zainstalowanej w kokpicie Jaka-52, kt\u00f3ry spad\u0142 do Wis\u0142y w P\u0142ocku 15 czerwca podczas imprezy lotniczej. Kamera skierowana by\u0142a w kierunku pilota i nagrywa\u0142a do ostatnich sekund przed katastrof\u0105. || - Z nades\u0142anej do nas opinii informatycznej wynika, \u017ce na kamerze uwidoczniona zosta\u0142a twarz pilota, kt\u00f3ry by\u0142 skupiony na pilotowaniu samolotu. To daje nam jasn\u0105 odpowied\u017a, \u017ce przyczyn\u0105 tego wypadku nie by\u0142o zas\u0142abni\u0119cie czy omdlenie. T\u0105 kwesti\u0119 mo\u017cemy ju\u017c wyeliminowa\u0107 \u2013 relacjonuje nam Iwona \u015amigielska-Kowalska z Prokuratury Okr\u0119gowej w P\u0142ocku. || Jak ujawnia prokurator, na twarzy pilota nie wida\u0107 tak\u017ce emocji, kt\u00f3re wskazywa\u0142yby, \u017ce zdawa\u0142 sobie spraw\u0119 z zagro\u017cenia. M\u00f3g\u0142 by\u0107 wi\u0119c nie\u015bwiadomy, \u017ce jest tak nisko. Jak wskazywali eksperci tu\u017c po wypadku, pilota mog\u0142o zmyli\u0107 lustro wody, kt\u00f3re zaburzy\u0142o mu poczucie wysoko\u015bci. || Nagranie ujawni\u0142o tak\u017ce, \u017ce pilot zgin\u0105\u0142 w momencie uderzenia w wod\u0119 i nawet b\u0142yskawiczne wyci\u0105gni\u0119cie go z wody nie uratowa\u0142oby mu \u017cycia. || \u015amigielska-Kowalska poinformowa\u0142a tak\u017ce, \u017ce \u015bledczy otrzymali te\u017c wst\u0119pn\u0105 opini\u0119 Pa\u0144stwowej Komisji Badania Wypadk\u00f3w Lotniczych. \u2013 Nie ujawniono niesprawno\u015bci maszyny, kt\u00f3ra mog\u0142aby doprowadzi\u0107 do tego nieszcz\u0119\u015bliwego wypadku \u2013 m\u00f3wi prokurator. || Jak dodaje, obecnie \"dominuj\u0105cym za\u0142o\u017ceniem\" jest teoria, \u017ce za wypadkiem stoi b\u0142\u0105d pilota. \u2013 Musimy jeszcze oczywi\u015bcie drobiazgowo wyja\u015bni\u0107 wszystkie nie\u015bcis\u0142o\u015bci \u2013 przyznaje \u015amigielska-Kowalska. Inn\u0105 hipotez\u0105 jest z\u0142e paliwo \u2013 tu prokuratura czeka jeszcze na analiz\u0119 laboratoryjn\u0105. Do ostatecznej opinii ekspert\u00f3w nie mo\u017cna tak\u017ce ostatecznie wykluczy\u0107, \u017ce samolot by\u0142 niesprawny. || Do wypadku na p\u0142ockim Pikniku Lotniczym dosz\u0142o w sobot\u0119 15 czerwca przed po\u0142udniem, gdy uczestnicz\u0105cy w pokazach lotniczych pilot Jaka-52 wykonuj\u0105c akrobacje wprowadzi\u0142 maszyn\u0119 w korkoci\u0105g. Chwil\u0119 p\u00f3\u017aniej samolot uderzy\u0142 w wod\u0119 tu\u017c przy lewym brzegu Wis\u0142y, w p\u0142ockiej dzielnicy Radziwie. || Na miejsce wypadku natychmiast uda\u0142y si\u0119 \u0142odzie motorowe s\u0142u\u017cb ratowniczych i pogotowie ratunkowe. Jak si\u0119 okaza\u0142o, Jak-52 po uderzeniu w tafl\u0119 wody na Wi\u015ble opad\u0142 na g\u0142\u0119boko\u015b\u0107 oko\u0142o o\u015bmiu metr\u00f3w, kabin\u0105 do do\u0142u, co utrudnia\u0142o dotarcie do pilota. Samolot Jak-52 po wydobyciu z Wis\u0142y zosta\u0142 przewieziony na lotnisko i zabezpieczony w hangarze. Niedzielna cz\u0119\u015b\u0107 pokaz\u00f3w zosta\u0142a odwo\u0142ana przez Urz\u0105d Lotnictwa Cywilnego. || Decyzj\u0119 podj\u0119to \"wobec stwierdzenia zaistnienia zagro\u017cenia bezpiecze\u0144stwa za\u0142\u00f3g lotniczych oraz publiczno\u015bci ze strony statk\u00f3w powietrznych uczestnicz\u0105cych w pokazie\". Wyja\u015bniono przy tym, i\u017c chodzi m.in. o warunki panuj\u0105ce na Wi\u015ble, uniemo\u017cliwiaj\u0105ce sprawn\u0105 akcj\u0119 ratownicz\u0105 w przypadku ewentualnego wypadku lotniczego. || W pi\u015bmie tym uzasadniono r\u00f3wnie\u017c, \u017ce niewyja\u015bniona pozostaje kwestia, czy \"mo\u017cliw\u0105 przyczyn\u0105\" sobotniego wypadku samolotu Jak-52 \"mog\u0142o by\u0107 paliwo tankowane do samolotu podczas pokazu lotniczego\". Wspomniano przy tym, i\u017c prokuratura zdecydowa\u0142a \"o zaplombowaniu komory w cysternie, z kt\u00f3rej tankowano paliwo do wy\u017cej wymienionego samolotu\". || To kolejny wypadek podczas Pikniku Lotniczego w P\u0142ocku. W 2011 roku, w trakcie 5. edycji tej imprezy, w podobnych okoliczno\u015bciach rozbi\u0142 si\u0119 samolot akrobacyjny Christen Eagle II pilotowany przez kpt. Marka Szuf\u0119 - pilot zgin\u0105\u0142 na miejscu. Prokuratura umorzy\u0142a \u015bledztwo dotycz\u0105ce tego wypadku ustalaj\u0105c, \u017ce bezpo\u015bredni\u0105 jego przyczyn\u0105 by\u0142 b\u0142\u0105d pilota. Nie stwierdzono w\u00f3wczas b\u0142\u0119d\u00f3w przy organizacji i zabezpieczeniu lot\u00f3w.", "autor": "e\u0141Ka/ks", "source": "TVN24 Pomorze"},
{"id": "950248", "url": "https://www.tvn24.pl/wiadomosci-z-kraju,3/komisja-do-spraw-sluzb-specjalnych-z-kierownictwem-bez-opozycji,950248.html", "date": "2019-07-05", "time": "11:00:04", "title": "Kierownictwo komisji do spraw s\u0142u\u017cb specjalnych bez opozycji pierwszy raz w historii", "lead": "Zmiana przewodnicz\u0105cego sejmowej komisji kontroluj\u0105cej s\u0142u\u017cby specjalne zako\u0144czy\u0142a si\u0119 awantur\u0105 - dowiedzia\u0142 si\u0119 tvn24.pl. Pierwszy raz w historii tej komisji w jej w\u0142adzach nie b\u0119dzie \u017cadnego pos\u0142a z opozycji.", "text": "Zmiana przewodnicz\u0105cego sejmowej komisji kontroluj\u0105cej s\u0142u\u017cby specjalne zako\u0144czy\u0142a si\u0119 awantur\u0105 - dowiedzia\u0142 si\u0119 tvn24.pl. Pierwszy raz w historii tej komisji w jej w\u0142adzach nie b\u0119dzie \u017cadnego pos\u0142a z opozycji. || Najpierw - 1 lipca - rezygnacj\u0119 z kierowania pracami komisji z\u0142o\u017cy\u0142 pose\u0142 PiS Marek Opio\u0142a, kt\u00f3ry pe\u0142ni\u0142 t\u0119 funkcj\u0119 od pocz\u0105tku kadencji. W czwartek mia\u0142o miejsce posiedzenie komisji, podczas kt\u00f3rego planowany by\u0142 wyb\u00f3r nowych w\u0142adz. || Sesja tej komisji, jak ka\u017cda inna, odbywa\u0142a si\u0119 za zamkni\u0119tymi drzwiami. Politycy, z kt\u00f3rymi rozmawiali\u015bmy zgodnie przedstawili jednak jej burzliwy przebieg. || Jak m\u00f3wi\u0105 w rozmowie z tvn24.pl, wiceprzewodnicz\u0105cy Pawe\u0142 Kukiz zaproponowa\u0142, aby nowym przewodnicz\u0105cym zosta\u0142 Marek Biernacki (kiedy\u015b PO, a od 4 lipca klub PSL-Koalicja Polska), bo w jego opinii ma on najwi\u0119ksze do\u015bwiadczenie i realny autorytet we wra\u017cliwych sprawach dotycz\u0105cych bezpiecze\u0144stwa wewn\u0119trznego. || Pos\u0142owie PiS zdecydowali jednak, \u017ce przewodnicz\u0105cym powinien zosta\u0107 najmniej do\u015bwiadczony cz\u0142onek komisji - Waldemar Andzel. || - W odpowiedzi z udzia\u0142u w kierownictwie komisji zrezygnowa\u0142 dotychczasowy wiceprzewodnicz\u0105cy Pawe\u0142 Kukiz - m\u00f3wi\u0105 nasi rozm\u00f3wcy. || - Rzeczywi\u015bcie zrezygnowa\u0142em z wsp\u00f3\u0142kierowania t\u0105 komisj\u0105. Nie widzia\u0142em innego wyj\u015bcia - przekaza\u0142 nam sam Pawe\u0142 Kukiz. || Sejmowa strona wci\u0105\u017c podaje, \u017ce komisja nie ma przewodnicz\u0105cego, a wy\u0142\u0105cznie dw\u00f3ch wiceprzewodnicz\u0105cych: Jaros\u0142awa Krajewskiego (PiS) i Paw\u0142a Kukiza w\u0142a\u015bnie. || Jak poda\u0142a Polska Agencja Prasowa, Kukiz zapowiedzia\u0142 rezygnacj\u0119 z tej funkcji 1 sierpnia. - Zastanowi\u0119 si\u0119 jeszcze nad tym, czy w obecnej sytuacji nadal uczestniczy\u0107 w pracach komisji, czy nie zrezygnowa\u0107 z cz\u0142onkostwa - doda\u0142 lider Kukiz'15 w rozmowie z agencj\u0105. || Sama zmiana przewodnicz\u0105cego zosta\u0142a zapowiedziana przez polityk\u00f3w PiS tu\u017c przed wyborami do europarlamentu. || By\u0142 to efekt opublikowania przez przewodnicz\u0105cego Opio\u0142\u0119 klipu wyborczego, w kt\u00f3rym prezentowa\u0142 si\u0119 na tle policyjnego \u015bmig\u0142owca. Komendant g\u0142\u00f3wny policji genera\u0142 Jaros\u0142aw Szymczyk oceni\u0142, \u017ce stanowi\u0142o to z\u0142amanie ustawowej zasady apolityczno\u015bci policji. Podobnie oceni\u0142 sytuacj\u0119 \u00f3wczesny minister spraw wewn\u0119trznych Joachim Brudzi\u0144ski. || Cho\u0107 sam pose\u0142 Opio\u0142a przeprosi\u0142, a klip wycofa\u0142, to politycy z jego  partii uznali, \u017ce musi jeszcze straci\u0107 przewodnictwo komisji.Wci\u0105\u017c w niej jednak zasiada. || Tymczasem w tej kadencji komisja zajmuj\u0105ca si\u0119 kontrol\u0105 nad wszystkimi s\u0142u\u017cbami specjalnymi przesz\u0142a rewolucyjn\u0105 zmian\u0119. Dzi\u0119ki zabiegom w\u0142a\u015bnie przewodnicz\u0105cego Marka Opio\u0142y obj\u0119\u0142a kontrol\u0105 wszystkie instytucje w pa\u0144stwie, kt\u00f3re maj\u0105 uprawnienia do stosowania pods\u0142uch\u00f3w, obserwacji czyli inwigilowania Polak\u00f3w. || - Dot\u0105d znajdowa\u0142y si\u0119 poza kontrol\u0105 parlamentarn\u0105. S\u0142u\u017cby skarbowe ministerstwa finans\u00f3w teoretycznie kontrolowa\u0142a komisja finans\u00f3w publicznych, ale tam \u017caden z pos\u0142\u00f3w nie posiada\u0142 dopuszczenia do poziomu \u015bci\u015ble tajnego - t\u0142umaczy\u0142 zmian\u0119 Marek Biernacki. || Sama komisja pracowa\u0142a bez awantur, tak\u017ce przeciek\u00f3w z jej prac. Pos\u0142owie przygotowali m.in szczeg\u00f3\u0142owy raport z funkcjonowania granic Polski, monitorowali dzia\u0142anie nowych ustaw daj\u0105cych nowe kompetencje s\u0142u\u017cbom jak np. tak zwanej \"kontrterrorystycznej\". || Jednak pocz\u0105tek tej kadencji Sejmu r\u00f3wnie\u017c zacz\u0105\u0142 si\u0119 od powa\u017cnego  zgrzytu wok\u00f3\u0142 tej komisji. Pos\u0142owie PiS przeg\u0142osowali zmian\u0119 regulaminu  Sejmu, kt\u00f3ra zlikwidowa\u0142a rotacyjne kierownictwo tej specyficznej  komisji. || - To niedopuszczalne z punktu widzenia demokracji i zasad ochrony pa\u0144stwa prawa. To z\u0142amanie wa\u017cnej zasady demokratycznej kontroli nad s\u0142u\u017cbami specjalnymi - ostrzega\u0142 w listopadzie 2015 roku pose\u0142 Tomasz Lenz (w\u00f3wczas PO, obecnie PO-KO). || Jego klubowy kolega Krzysztof Brejza (zasiada\u0142 w speckomisji w poprzedniej kadencji Sejmu) przypomnia\u0142 wtedy opini\u0119 Krystyny Paw\u0142owicz z czas\u00f3w, kiedy nie zasiada\u0142 jeszcze w Sejmie, \u017ce rotacyjna zmiana przewodnicz\u0105cego komisji jest dobr\u0105 zasad\u0105, kt\u00f3ra s\u0142u\u017cy \"przejrzysto\u015bci tego, co si\u0119 dzieje\", pozwala komisji faktycznie pe\u0142ni\u0107 swoj\u0105 rol\u0119, a Sejmowi umo\u017cliwia zachowanie roli kontrolnej. || Teraz, na kilka miesi\u0119cy przed wyborami parlamentarnymi, w sk\u0142adzie kierownictwa komisji nie b\u0119dzie nawet jednego opozycyjnego polityka.", "autor": "Robert Zieli\u0144ski (r.zielinski@tvn.pl)", "source": "tvn24.pl, PAP"},
{"id": "950250", "url": "https://www.tvn24.pl/wiadomosci-ze-swiata,2/rosja-mysliwiec-su-27-przechwycil-samolot-rozpoznawczy-usa,950250.html", "date": "2019-07-05", "time": "08:29:00", "title": "Rosja kontra NATO", "lead": "Rosyjski my\u015bliwski samolot przechwytuj\u0105cy Su-27 zmusi\u0142 do odwrotu operuj\u0105cy w pobli\u017cu po\u0142udniowych granic Rosji ameryka\u0144ski morski samolot rozpoznawczy i patrolowy bazowania l\u0105dowego P-8 Poseidon, przeznaczony do wykrywania okr\u0119t\u00f3w podwodnych - poda\u0142 TASS. Wed\u0142ug agencji incydent mo\u017ce mie\u0107 zwi\u0105zek z \u0107wiczeniami Floty Czarnomorskiej na Morzu Czarnym.", "text": "Rosyjski my\u015bliwski samolot przechwytuj\u0105cy Su-27 zmusi\u0142 do odwrotu operuj\u0105cy w pobli\u017cu po\u0142udniowych granic Rosji ameryka\u0144ski morski samolot rozpoznawczy i patrolowy bazowania l\u0105dowego P-8 Poseidon, przeznaczony do wykrywania okr\u0119t\u00f3w podwodnych - poda\u0142 TASS. Wed\u0142ug agencji incydent mo\u017ce mie\u0107 zwi\u0105zek z \u0107wiczeniami Floty Czarnomorskiej na Morzu Czarnym. || Informuj\u0105c o przechwyceniu, agencja Itar-TASS powo\u0142uje si\u0119 na wydane w pi\u0105tek rano o\u015bwiadczenie rosyjskiego ministerstwa obrony. Podkre\u015blono w nim, \u017ce za\u0142oga Su-27 z po\u0142udniowego okr\u0119gu wojskowego przybli\u017cy\u0142a si\u0119 do ameryka\u0144skiego Boeinga, zidentyfikowa\u0142a go jako P-8 Poseidon i zmusi\u0142a do oddalenia si\u0119 od granicy rosyjskiej. || Agencja Itar-TASS przypomnia\u0142a, \u017ce do podobnego incydentu dosz\u0142o w po\u0142owie czerwca, gdy rosyjski my\u015bliwiec  Su-27 przechwyci\u0142 ameryka\u0144skie bombowce, kt\u00f3re operowa\u0142y w pobli\u017cu  granic Rosji - w regionie Morza Ba\u0142tyckiego oraz Morza Czarnego. || Incydent ma najprawdopodobniej zwi\u0105zek z przeprowadzanymi w tych dniach \u0107wiczeniami floty rosyjskiej na Morzu Czarnym. Zosta\u0142y one zorganizowane w odpowiedzi na manewry NATO Sea Breeze z udzia\u0142em wojsk pa\u0144stw wsp\u00f3\u0142pracuj\u0105cych z Sojuszem Atlantyckim w ramach Partnerstwa dla Pokoju. || \"Grupa rosyjskich okr\u0119t\u00f3w przyst\u0105pi\u0142a do prze\u0107wiczenia planowych dzia\u0142a\u0144 z gotowo\u015bci bojowej w akwenie Morza Czarnego\" - poda\u0142y s\u0142u\u017cby prasowe. W \u0107wiczeniach bierze udzia\u0142 oko\u0142o dziesi\u0119ciu jednostek Floty Czarnomorskiej. S\u0105 to m.in. du\u017ce okr\u0119ty desantowe Azow i Cezar Kunikow, ma\u0142e okr\u0119ty rakietowe Oriechowo-Zujewo i Mira\u017c oraz kilka kutr\u00f3w rakietowych, m.in. Iwanowiec i Nabierie\u017cnyje Cze\u0142ny. || Rosja wcze\u015bniej przekaza\u0142a, \u017ce jej okr\u0119ty kontroluj\u0105 dzia\u0142ania dw\u00f3ch okr\u0119t\u00f3w, nale\u017c\u0105cych do Wielkiej Brytanii i Kanady, kt\u00f3re wp\u0142yn\u0119\u0142y 2 lipca na wody Morza Czarnego. Kontrol\u0119 t\u0119 prowadz\u0105 ma\u0142y okr\u0119t do zwalczania jednostek podwodnych Kasimow i okr\u0119t patrolowy Pytliwy. ||  Resort obrony Rosji informowa\u0142 tak\u017ce o dy\u017curuj\u0105cych w wyznaczonych rejonach samolotach lotnictwa morskiego i przeciwokr\u0119towych systemach rakietowych obrony wybrze\u017ca Ba\u0142 i Bastion. Wed\u0142ug telewizji Zwiezda, nale\u017c\u0105cej do ministerstwa obrony, rosyjska grupa okr\u0119t\u00f3w obecna na Morzu Czarnym wygl\u0105da \"bardziej imponuj\u0105co\" ni\u017c ameryka\u0144ska. || W natowskich manewrach Sea Breeze, kt\u00f3re trwaj\u0105 od 1 lipca w po\u0142udniowych obwodach Ukrainy, w tym na Morzu Czarnym, bierze udzia\u0142 oko\u0142o 30 okr\u0119t\u00f3w, 30 samolot\u00f3w oraz ponad 900 \u017co\u0142nierzy. Organizatorami manewr\u00f3w s\u0105 Ukraina i Stany Zjednoczone, a opr\u00f3cz \u017co\u0142nierzy tych dw\u00f3ch kraj\u00f3w w tym roku w \u0107wiczeniach uczestnicz\u0105 wojskowi z Bu\u0142garii, Rumunii, Turcji oraz Gruzji. Rosyjskie MSZ nazwa\u0142o organizacj\u0119 \u0107wicze\u0144 \"niebezpiecznym pomys\u0142em\", do kt\u00f3rego Moskwa b\u0119dzie odnosi\u0107 si\u0119 \"w odpowiedni spos\u00f3b\".", "autor": "ft/adso", "source": "PAP"},
{"id": "950269", "url": "https://www.tvn24.pl/pomorze,42/krystek-zarzut-w-sprawie-samobojstwa-anaid,950269.html", "date": "2019-07-05", "time": "11:15:52", "title": "\"Krystek\" us\u0142ysza\u0142 zarzut w \u015bledztwie dotycz\u0105cym samob\u00f3jstwa nastolatki", "lead": "Krystian W., znany jako Krystek, us\u0142ysza\u0142 zarzut zakazanego nawi\u0105zywania kontaktu z ma\u0142oletni\u0105 poni\u017cej 15 lat. Chodzi o Anaid, kt\u00f3ra pope\u0142ni\u0142a samob\u00f3jstwo po tym, jak mia\u0142a zosta\u0107 zgwa\u0142cona. Krystek w innej sprawie ma 40 zarzut\u00f3w o charakterze seksualnym.", "text": "Krystian W., znany jako Krystek, us\u0142ysza\u0142 zarzut zakazanego nawi\u0105zywania kontaktu z ma\u0142oletni\u0105 poni\u017cej 15 lat. Chodzi o Anaid, kt\u00f3ra pope\u0142ni\u0142a samob\u00f3jstwo po tym, jak mia\u0142a zosta\u0107 zgwa\u0142cona. Krystek w innej sprawie ma 40 zarzut\u00f3w o charakterze seksualnym. || 14-letnia Anaid 8 marca 2015 r. rzuci\u0142a si\u0119 pod poci\u0105g na stacji Gda\u0144sk-Orunia. Wcze\u015bniej, jak pisze Gazeta Wyborcza, powiedzia\u0142a swojej przyjaci\u00f3\u0142ce: \"on mnie zgwa\u0142ci\u0142\". Nigdy nie uda\u0142o si\u0119 ustali\u0107, kim by\u0142 napastnik, cho\u0107 media i rodzina dziewczynki \u0142\u0105czy\u0142y samob\u00f3jstwo z osob\u0105 42-letniego Krystiana W., nazwanego przez media \"\u0142owc\u0105 nastolatek\". Anaid mia\u0142a z nim wcze\u015bniej kontakt. || To w\u0142a\u015bnie analiza konwersacji pomi\u0119dzy Anaid a m\u0119\u017cczyzn\u0105 pozwoli\u0142a Prokuraturze Okr\u0119gowej w Gda\u0144sku postawi\u0107 Krystkowi zarzuty zwi\u0105zane z t\u0105 spraw\u0105. || - W toku post\u0119powania, w drodze mi\u0119dzynarodowej pomocy prawnej uzyskano tre\u015bci rozm\u00f3w prowadzonych za po\u015brednictwem komunikatora przez Krystiana W. z ma\u0142oletni\u0105 Anaid. Konwersacja mia\u0142a miejsce w okresie od 5 lutego do 7 marca 2015 roku. Analiza jej tre\u015bci, jak i innych dowod\u00f3w w sprawie, da\u0142a podstaw\u0119 do przedstawienia Krystianowi W. zarzutu pope\u0142nienia przest\u0119pstwa zakazanego nawi\u0105zywania kontaktu z ma\u0142oletni\u0105 poni\u017cej 15 lat \u2013 relacjonuje Gra\u017cyna Wawryniuk, rzecznik prokuratury. || Krystian W. mia\u0142 doskonale wiedzie\u0107, ile lat ma Anaid, a charakter wiadomo\u015bci wskazywa\u0142, \u017ce wprowadza\u0142 j\u0105 w b\u0142\u0105d co do charakteru spotkania, do kt\u00f3rego chcia\u0142 doprowadzi\u0107. Obiecywa\u0142 jej mi\u0119dzy innymi prac\u0119 polegaj\u0105c\u0105 na sprz\u0105taniu jego mieszkania. || Krystian W. nie przyzna\u0142 si\u0119 do zarzucanego przest\u0119pstwa. Grozi mu do trzech lat wi\u0119zienia. || 42-letni m\u0119\u017cczyzna mia\u0142 dopu\u015bci\u0107 si\u0119 mi\u0119dzy innymi gwa\u0142t\u00f3w oraz wsp\u00f3\u0142\u017cycia z osobami poni\u017cej 15. roku \u017cycia. Pokrzywdzone zosta\u0142y, wed\u0142ug ustale\u0144 \u015bledczych, 33 nastolatki. || M\u0119\u017cczyzn\u0119 oskar\u017cono te\u017c o ca\u0142y szereg innych przest\u0119pstw, w tym uporczywe n\u0119kanie pokrzywdzonych i zmuszanie do okre\u015blonych zachowa\u0144 oraz udzielenie nastolatkom substancji psychoaktywnej. || Mia\u0142 mi\u0119dzy innymi nagrywa\u0107 zbli\u017cenia ze swoimi ofiarami, a p\u00f3\u017aniej szanta\u017cowa\u0107 publikacj\u0105 nagra\u0144, by wymusi\u0107 na dziewczynach kolejne spotkania. || Wawryniuk poinformowa\u0142a, \u017ce do czyn\u00f3w, o kt\u00f3re oskar\u017cono Krystiana W., dochodzi\u0142o od 2006 do 2015 roku na terenie wojew\u00f3dztwa pomorskiego, w tym w Tr\u00f3jmie\u015bcie, Pucku, Wejherowie i W\u0142adys\u0142awowie. || W kwietniu ubieg\u0142ego roku Krystian W. us\u0142ysza\u0142 wyrok za zgwa\u0142cenie 17-latki. S\u0105d skaza\u0142 go na trzy lata wi\u0119zienia. Orzek\u0142 te\u017c zakaz zbli\u017cania si\u0119 do pokrzywdzonej przez cztery lata.  || Krystian W. mia\u0142 tak\u017ce wy\u0142udza\u0107 kredyty, po\u017cyczki, odszkodowania ubezpieczeniowe, a tak\u017ce \u015bwiadczenia z Miejskiego O\u015brodka Pomocy Spo\u0142ecznej. Proces w tej sprawie toczy si\u0119 od stycznia, za zamkni\u0119tymi drzwiami, przed S\u0105dem Rejonowym w Wejherowie.", "autor": "e\u0141Ka/ks", "source": "TVN24 Pomorze/PAP"},
{"id": "950272", "url": "https://www.tvn24.pl/wiadomosci-z-kraju,3/biala-podlaska-kolizja-motocyklisty-z-samochodem,950272.html", "date": "2019-07-05", "time": "11:20:00", "title": "Motocyklista spowodowa\u0142 kolizj\u0119 i odjecha\u0142. Na chodniku zostawi\u0142 wnuka", "lead": "Bia\u0142a Podlaska, skrzy\u017cowanie ulicy Francuskiej i Placu Wojska Polskiego. M\u0119\u017cczyzna srebrnym mercedesem zaczyna zmienia\u0107 pas ruchu, a jad\u0105cy w tym samym kierunku motocyklista wyprzedza go z prawej strony. Pojazdy zderzaj\u0105 si\u0119. Motocykl wywraca si\u0119 na jezdni\u0119, a kierowca \"gubi dziecko\", po czym sam odje\u017cd\u017ca z miejsca zdarzenia. Ca\u0142\u0105 sytuacj\u0119 zarejestrowa\u0142 miejski monitoring. W chwili zatrzymania kierowcy motocykla, badanie alkomatem wskaza\u0142o 2,5 promila alkoholu w jego organizmie.", "text": "Bia\u0142a Podlaska, skrzy\u017cowanie ulicy Francuskiej i Placu Wojska Polskiego. M\u0119\u017cczyzna srebrnym mercedesem zaczyna zmienia\u0107 pas ruchu, a jad\u0105cy w tym samym kierunku motocyklista wyprzedza go z prawej strony. Pojazdy zderzaj\u0105 si\u0119. Motocykl wywraca si\u0119 na jezdni\u0119, a kierowca \"gubi dziecko\", po czym sam odje\u017cd\u017ca z miejsca zdarzenia. Ca\u0142\u0105 sytuacj\u0119 zarejestrowa\u0142 miejski monitoring. W chwili zatrzymania kierowcy motocykla, badanie alkomatem wskaza\u0142o 2,5 promila alkoholu w jego organizmie. || Spraw\u0119 badaj\u0105 bialscy policjanci. Ze wst\u0119pnych ustale\u0144 wynika, \u017ce w miniony poniedzia\u0142ek oko\u0142o godziny 13. kieruj\u0105cy motocyklem m\u0119\u017cczyzna doprowadzi\u0142 do kolizji drogowej, po czym odjecha\u0142 z miejsca zdarzenia, pozostawiaj\u0105c na chodniku ma\u0142oletniego pasa\u017cera. || Spraw\u0119 zg\u0142osi\u0142 60-letni mieszkaniec miasta, kt\u00f3ry kierowa\u0142 osobowym mercedesem i uczestniczy\u0142 w st\u0142uczce, po kt\u00f3rej sprawca odjecha\u0142. || - Z relacji zg\u0142aszaj\u0105cego wynika\u0142o, \u017ce kiedy skr\u0119ca\u0142 w lewo, jad\u0105cy w tym samym kierunku motocyklista rozpocz\u0105\u0142 manewr wyprzedzania go z prawej strony. M\u0119\u017cczyzna doda\u0142, \u017ce razem z motocyklist\u0105 podr\u00f3\u017cowa\u0142o dziecko, kt\u00f3re ten pozostawi\u0142 odje\u017cd\u017caj\u0105c z miejsca zdarzenia. W\u00f3wczas kierowca mercedesa zd\u0105\u017cy\u0142 ustali\u0107, w kt\u00f3r\u0105 stron\u0119 oddali\u0142 si\u0119 sprawca oraz pobieg\u0142o dziecko i ca\u0142\u0105 spraw\u0119 zg\u0142osi\u0142 organom \u015bcigania \u2013 poinformowa\u0142a w pi\u0105tek podkom. Barbara Salczy\u0144ska-Pyrchla z Komendy Miejskiej Policji w Bia\u0142ej Podlaskiej. || Policjanci z Wydzia\u0142u Ruchu Drogowego potwierdzili t\u0119 informacj\u0119. Szybko dotarli do miejsca zamieszkania i do samego sprawcy kolizji. Kierowc\u0105 motocykla okaza\u0142 si\u0119 62-letni mieszkaniec Bia\u0142ej Podlaskiej. - W chwili zatrzymania by\u0142 nietrze\u017awy. Badanie alkomatem wykaza\u0142o ponad 2,5 promila alkoholu w jego organizmie. Wykonane zosta\u0142o badanie retrospektywne oraz pobrana krew do bada\u0144. Pozwoli to na ustalenie ilo\u015bci alkoholu u kierowcy w momencie zdarzenia - wyja\u015bnia podkom. Salczy\u0144ska-Pyrchla. || Z m\u0119\u017cczyzn\u0105 nie by\u0142o wnuka. Okaza\u0142o si\u0119, \u017ce dziecko zosta\u0142o przewiezione do szpitala przed przyjazdem policjant\u00f3w. Jego obra\u017cenia nie okaza\u0142y si\u0119 gro\u017ane i ca\u0142e zdarzenie zosta\u0142o zakwalifikowane jako kolizja. Policjanci ustalaj\u0105 wszystkie okoliczno\u015bci tej sprawy. Ostatecznie o losie kierowcy motocykla zadecyduje s\u0105d.", "autor": "nina/gp", "source": "TVN24 Bia\u0142ystok"}
]